<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Az öreg tekintetes by Géza
Gárdonyi</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.blockquot {
 margin-left: 10%;
 margin-right: 0%;
 text-align: justify;
 font-size: 0.9em;
 text-indent: 1.5em;
}

.center {
 text-align: center;
 text-indent: 0;
}

.small {
 font-size: small;
}

.large {
 font-size: 150%;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-150 {font-weight: bold; font-size: 150%;}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>Az eredeti képek elérhetők innen: <a href=
"http://books.google.com/books?id=m2NMAQAAMAAJ">http://books.google.com/books?id=m2NMAQAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<p class="center"><span class="caption-150">GÁRDONYI
GÉZA</span></p>
<p>&nbsp;</p>
<h1>AZ ÖREG TEKINTETES</h1>
<p class="center"><span class="caption">REGÉNY</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST, 1905</span></p>
<p class="center"><span class="caption-small">SINGER ÉS WOLFNER
KIADÁSA</span></p>
<p class="center"><span class="caption-small"><i>Minden jogot
fentartunk.</i></span></p>
<p class="center"><span class="caption-small">BUDAPESTI HIRLAP
NYOMDÁJA.</span></p>
<hr class="chap" />
<p><span class="pagenum"><a name="Page_3" id=
"Page_3">-3-</a></span></p>
<h2>I.</h2>
<p>Sovány, hajlott asszonyka vánszorgott az utcán. Barna télikendő
volt rajta s a kezében bot. Minden kapu előtt megállt és körülnézte
a kaput. Végre egy zöldre mázolt háromemeletes ház elé érkezett.
Ott a kapu oldalán öntött vastábla hirdette, hogy orvos is lakik a
házban.</p>
<p class="center"><span class="smcap large">Dr. Tardy
Imre</span></p>
<p class="center">MED. UNIV.<br />
GYOMORBAJOSOK SZAKORVOSA<br />
RENDEL D. E. 10–12<br />
D. U. 3–4<br /></p>
<p class="center small">Szombaton délután 4–5 között szegényeknek
ingyen.</p>
<p>Ez az utóbbi sor apróbetűs volt, de az asszony mégis ezt a sort
olvasta el legfigyelmesebben. <span class="pagenum"><a name=
"Page_4" id="Page_4">-4-</a></span></p>
<p>– Hát ez az: „Szegényeknek ingyen.“</p>
<p>A házban nagy sürgés-forgás volt. Egy tallérgombos libériás
inas, a lépcsőn lerohantában hármasával ugrálta át a lépcsőköveket.
Egy cukrász-inas rózsaszínü tortát vitt fölfelé, tornyosat. Egy
kékplüssbe öltözött úriasszony lekiáltott az első emeletről az inas
után:</p>
<p>– Fiakert ám Józsi, fiakert!</p>
<p>– Igenis! – kiáltotta vissza az inas rohantában.</p>
<p>A beteg asszony félrehúzódott a lépcső karfájához, amíg mellette
le és fölrobogtak ezek az emberek. A házmester akkor kezdte
gyujtogatni a lépcső gázlámpásait. Haragosan kiáltott a
cukrász-inas után:</p>
<p>– Máskor a cselédlépcsőn járj!</p>
<p>A lépcsőházat a gáz bűze járta át. A novemberi köd visszanyomta
a gázt a házba. A lépcső is nyirkos volt a ködtől.</p>
<p>Az asszony az első emeletre ért. Keskeny folyosón pillantott
végig: az orvosnak a címtábláját kereste. De homályos volt ott
minden. Az asszony tétován állott. Az udvar mélyéből kávépörkölés
illata lengett föl. Az első ablaknál <span class="pagenum"><a name=
"Page_5" id="Page_5">-5-</a></span> egy szobaleány féle hajolt ki.
A karján alvó csecsemőt tartott.</p>
<p>– Az orvos úr, – kérdezte az asszony, – itt lakik valahol
ugye?</p>
<p>– Itt, jobbra az első ajtó, – felelte a leány.</p>
<p>S dúdolásba fogott.</p>
<p>A szobában bútorokat toltak ide-oda. Az már az orvos lakása
volt.</p>
<p>Az asszony csak állt az ajtó előtt, mintha azon habozna,
benyisson-e vagy ne? Az inas ekkor, akit lerohanni látott,
visszatért, s bekiáltott egy udvari ajtón:</p>
<p>– Kaptunk fiakert, nagyságos uram.</p>
<p>– Jól van, – hangzott vissza egy öblös férfihang.</p>
<p>Az inas (fókaképü szőke fiu) az asszonyhoz fordult!</p>
<p>– Nini, – maga az, néni!</p>
<p>– Én vagyok Józsi. Hát te… hát maga… inas?</p>
<p>– Sutba vágtam a kaptafát, – felelte vígan az inas. – Jobb így.
Úrnak úr a szolgája is.</p>
<p>S vígan pödört egyet szőkén pelyhedző bajuszán. <span class=
"pagenum"><a name="Page_6" id="Page_6">-6-</a></span></p>
<p>– Az orvos úrhoz jöttem, – szólt félénken az asszony. – De talán
rosszkor. Valami baj van itt?</p>
<p>– Nem. Semmi baj. Az öreg nagyságost várjuk, – szólt az inas
jelentős hangon. – Az asszonynak az apja. Most jön a vasúton. Mi
baja, néni?</p>
<p>– Nem tudom.</p>
<p>– No majd itt meggyógyítják. Olyan hamar fölpendül, hogy egy
hónap mulva akár táncolhat is. Különben, ha akarja, én is
meggyógyítom. Igyék tejet, – ennyi az egész. Meglássa ezt fogja
mondani a doktor úr is. Nem nagy mesterség ez, – szólt megvetően
legyintve, – csak diploma kell, egy kis árkus papiros. Ha diplomám
volna, magam is gyógyíthatnék.</p>
<p>– Tej? Hát nem ad rendelvényt?</p>
<p>Szegénynek nem. Gazdagnak ad félesztendeig is. Haj, sok gazdag
ember jár ide! Szép kisasszonyok. Egy bárókisasszony is jár ide.
Magas és barna. Olyan haja van, hogy alig bírja tartani. Mindig két
hatost ad borravalónak.</p>
<p>– Hát tej, – mondotta elgondolkozva az asszony. <span class=
"pagenum"><a name="Page_7" id="Page_7">-7-</a></span></p>
<p>Aztán fölemelte a fejét:</p>
<p>– Mégis bemegyek, Józsi, hátha nem tejet mond.</p>
<p>– Tessék, – mondotta az inas az ajtóra mutatva. – Meglássa, hogy
tejet mond. Amikor én beteg voltam, nekem is tejet mondott. Ő maga
is tejet iszik, amikor beteg. Tessék besétálni.</p>
<p>Az asszony bevánszorgott a váróterembe.</p>
<p>Már sokan voltak ott, tán húszan is. A villamos lámpás az ajtó
fölött megvilágította őket. Mind szegény és mind sárga, sovány,
kedvetlen. Asszonyok, férfiak, egy tizenötéves fiu is.</p>
<p>A szobában vörös bársonynyal bevont bútorok. Középen egy poros
pálma. A pálma is mintha gyomorbajos volna, bágyadtan lógatta
halaványzöld leveleit.</p>
<p>Végre az orvos ajtaja megnyilt. Az orvos kilépett. Sápadt sovány
ember az is; fiatal, lógókezű; az orra szinte átlátszó; a füle
mellett vöröses szőke barkó. Az arcán szeplőfoltok.</p>
<p>Fölcsiptette a szemüvegét és nagykomolyan körülnézett.
<span class="pagenum"><a name="Page_8" id=
"Page_8">-8-</a></span></p>
<p>A betegek álltak. Nem mert egy se leülni a szép karos székekbe.
Az asszony a falhoz támaszkodva állott.</p>
<p>– Mind gyomorbajos? – kérdezte az orvos ridegen.</p>
<p>Senki se jelentkezett más bajjal.</p>
<p>– Álljanak úgy, hogy a lámpás felé legyen az arcuk.</p>
<p>Sorra pillantgatta a nyelvüket, szemüket, és bólogatott,
mormogott.</p>
<p>– Akiknek van étvágyuk, csak a gyomruk nem emészt, álljanak
ide.</p>
<p>Tízen odaállottak, ahova az orvos mutatott.</p>
<p>– Akiknek nincs étvágyuk és a gyomruk se emészt, álljanak
emide.</p>
<p>Nyolcan a szoba másik felébe térültek.</p>
<p>Csak az asszony maradt az ablak mellett külön egymagában.</p>
<p>– No, – mondotta az orvos az első csoporthoz fordulva. –
Maguknak azért rossz a gyomruk, mert többet zabáltak, mint amennyit
kellett volna.</p>
<p>Aztán enyhébb hangon folytatta:</p>
<p>– Vagy pedig ártalmas ételt ettek. Hát <span class=
"pagenum"><a name="Page_9" id="Page_9">-9-</a></span> három napig
ne egyenek egyebet, csak tejet. A negyedik naptól kezdve ehetnek
főtt almát, sovány hideg húst és lágytojást; semmi tészta!
kenyérnek csak a hajából! Hagymától, borstól, babértól, paprikától
tartózkodjanak! Pálinkát, fehér bort nem szabad inniok! Vizet is
csak keveset! Jó veresbort mértékletesen! Elmehetnek!</p>
<p>A másik csoport felé fordult:</p>
<p>– Ma ne egyenek semmit! Egy korty ásványvizet vagy tiszta igazi
veresbort igyanak, ha nagyon szomjasak! Holnap keljenek föl jó
korán és járjanak egy vagy két óra hosszat. Minél tovább, annál
jobb! Akkor menjenek ki a Városligetbe! Ott van az a svájci
tehenes! Igyanak egy pohár tejet azon melegen, ahogy a tehénből
kifejik! Estig ne egyenek, ne igyanak semmit! Ismét menjenek oda!
Ismét igyanak egy pohár tejet! Másnap ugyanezt cselekszik, csakhogy
délben is ihatnak egy nagy pohár forralt tejet. Semmi kenyér, semmi
más! Harmadnap annyi tejet ihatnak, amennyit akarnak. Enni mást nem
szabad! A negyedik naptól kezdve ehetik, amit azoknak mondtam.
Lágytojást is ehetnek. <span class="pagenum"><a name="Page_10" id=
"Page_10">-10-</a></span> Jóllakni azonban nem szabad! Később már
mindent ehetnek, amit jóízűen tudnak enni, csak arra vigyázzanak,
hogy étvágy nélkül ne nyeljenek le egy falatot se. Elmehetnek!</p>
<p>Már csak asszony az maradt ott:</p>
<p>– Orvos úr, – mondotta. – Én egyáltalán nem tudok enni. Amit
lenyelek… nem tudok lenyelni semmit.</p>
<p>Az orvos cigarettát vont elő a zsebéből s amíg azt meggyujtotta,
ridegen folytatta a kérdéseit anélkül, hogy az asszonyra
ránézne:</p>
<p>– A gyomrán daganat van.</p>
<p>– Igenis, orvos úr.</p>
<p>– A köldök táján.</p>
<p>– Ott.</p>
<p>– Menjen haza és feküdjön le. Próbáljon forralt tejet inni
langyosan. Ha lemegy: jó, ha nem megy le, nem segíthetünk.</p>
<p>Az asszony megdöbbent:</p>
<p>– Dehát csak nem halálos a baj?</p>
<p>Az orvos vállat vont:</p>
<p>– Magában gyomorrák van.</p>
<p>Azzal megfordult. Kalapot nyomott a fejébe és elsietett ő is le
a lépcsőn. <span class="pagenum"><a name="Page_11" id=
"Page_11">-11-</a></span></p>
<p>Az asszony még egy percig ott állott. Viaszsárga arca még
színtelenebbé vált. Meredt szemmel nézett az orvos után, mintha
arra várna, hogy visszatér és azt mondja, hogy tévedett, a baj csak
ez vagy amaz.</p>
<p>De az orvos nem tért vissza. <span class="pagenum"><a name=
"Page_12" id="Page_12">-12-</a></span></p>
<h2>II.</h2>
<p>Doktoréknál azon az estén nagyvacsorára terítettek. A torta,
amit a cukrász-inas hozott, ott virított már az asztal közepén.
Mellette virágtartóban egy nyaláb sárga krizantémum. Köröskörül
tündöklött a sok ezüst evőeszköz és metszett üvegpohár.</p>
<p>A szobaleány frissvasalásu fehérkötényben forgott az asztal
körül, Józsi inas fehér cérnakeztyűben rakta a borokat, maga az
asszony violakék estiruhában sleppezett ide-oda. Szép magas
asszony, tisztahomloku, jámborarcu, a klastromban nevelték. Csak
hátulról nézve nem volt klastromi. Az ilyen testalkatot
királynéinak mondják, ámbátor nem tudom, miért volna a királynék
testalkata külömb, mint másoké? Én legalább <span class=
"pagenum"><a name="Page_13" id="Page_13">-13-</a></span> még ahány
királynét láttam, egy se lehetett volna szobrász-modell.</p>
<p>Egy idősebb asszony is segített a rendelkezésben, egy félgyászba
öltözött hegyesorru, kis sovány hölgy, özvegy Bárányné. Az az
orvosnak testvérnénje volt. Ott lakott az orvoséknál a fiával, egy
tizenkétéves majmocskával együtt.</p>
<p>– Az öreg nagyságos úrnak a támlás bőrszéket add, – mondta az
inasnak.</p>
<p>Ez az utasítás egy olyanforma karosszékre vonatkozott, amilyent
Munkácsy festett Milton alá. Régi bőrszék volt: egy grófi kastély
kótya-vetyéjén vette az orvos nénje. Bárányné maga szokott trónolni
a támlásszékben.</p>
<p>Még egy feltünően széparcu, de lomhajárásu asszony volt az
ebédlőben: Földiné koma-asszony, tanárné különben; iskolai barátja
a doktornénak.</p>
<p>A vacsorán nem is volt más vendég, csak még két férfi. Az egyik
fiatal, a másik öreg. A fiatal a szépasszonynak a férje: alakra
elegáns, elegáns cigány, máskülönben komoly francia professzor, aki
a jobbkezén mindig fekete keztyüt visel. Valami ifjúkori viadal
nyomát takargatja vele. <span class="pagenum"><a name="Page_14" id=
"Page_14">-14-</a></span></p>
<p>A másik, az öreg, angolosan beretváltképü agg ember. Az a
szépasszonynak az apja. Nem szokott kimozdulni a házból soha, de
most mégis kimozdították, hogy a vidéki öregúr készen találjon egy
jóbarátot.</p>
<p>Node nem volt nehéz munka: az agg Mayer szeretett enni, noha már
nem volt foga s egyáltalán olyan elaggott volt, hogy már a
szemepillái is kihullottak. Olyan volt mint egy feltámasztott
múmia.</p>
<p>A vidéki öregúr, akinek a tiszteletére ünnepezett a ház, boldog
arccal, de kissé idegenül mozgott e sürgölődés és pompa közepette.
Nem is illett az alakja se oda: fekete atillában volt és szürke
magyar nadrágban. A csizmája falusi módon nyekergett minden
lépésére. A zsebórája láncán pecsétgyűrű lógott és órakulcs. Ősz
bajusza föl volt kunkorítva viaszszal. Szakálla hófehér volt már.
Hasonlított volna Kossuthoz, ha a bajuszát nem sodorja; de falusi
módon hegyes bajuszt viselt és ez kissé mokánynyá változtatta az
arcát. A keze is falusias volt: nagy és barna, ha nem is olyan
kérges, mint a parasztoké; látszott rajta, hogy fiatal korában
<span class="pagenum"><a name="Page_15" id=
"Page_15">-15-</a></span> sohasem hiányzott belőle a nehéz
vadászpuska.</p>
<p>Hogy a koma (a francia professzor) frakkban jött el, ez még
inkább furcsította az öregúr atilláját és egyéb ódonságait. De maga
az öregúr nem érezte ezt. Neki inkább a frakk lehetett furcsa.
(Persze nem mondta. Egyszerü falusi ember volt, sohse látott
másképp frakkot, csak pincéren.) Az öreg Mayer is hosszu fekete
redengotban jött el. A redengot széle persze hátul magasan állt,
elől alacsonyan, mint a görbehátu embereken szokott, de azért
ünnepi volt.</p>
<p>Bemutatták egymásnak a két öreget.</p>
<p>– Hány esztendős? – kérdezte a vidéki.</p>
<p>Az öreg Mayer a füléhez tette a kezét.</p>
<p>– Hány esztendős? – ismételte a kérdést a vidéki öregúr.</p>
<p>– Nyolcvannégy, – felelt erre Mayer készségesen.</p>
<p>– Szép kor, – bólintott reá amaz.</p>
<p>És Mayernek a fülébe kiáltott:</p>
<p>– Én még csak kéthetes vagyok.</p>
<p>– Pah, pah, az is szép, – felelte az öreg Mayer. <span class=
"pagenum"><a name="Page_16" id="Page_16">-16-</a></span></p>
<p>– Akkor én urambátyámnak fogom szólítani.</p>
<p>– Én meg öcsémnek, pah, pah.</p>
<p>És a két öreg nevetve szorított kezet.</p>
<p>Most a tanár is beleelegyedett a beszélgetésbe:</p>
<p>– Nehéz lesz megszoknia a fővárosban, attól tartok, nehéz
lesz.</p>
<p>– Nem tudom, – felelt az öreg úr, – de nem is aggódom. Mi kell
már énnekem? Legföljebb egy-egy pípa jó dohány. Ejnye, – szólt a
vejéhez fordulva, – te Imre, a pípámat a vasúton felejtettem.</p>
<p>– A pípáját, bácsi? – kérdezte Bárányné elmosolyodva. – Hát
pípázik? No ez eredeti!</p>
<p>Földiné is nevetett. Mert az volt a szokása, hogy mindenre
nevetett.</p>
<p>– Pípázik? Hát pípázik? No erre kiváncsi vagyok, hogyan pípázik
a bácsi?</p>
<p>– Csakúgy mint más, – felelt az öreg.</p>
<p>Nem értette, hogy mi van ezen nevetnivaló, de tetszett neki,
hogy eredeti embernek nézik.</p>
<p>– A pípázás mindenesetre egészségesebb, <span class=
"pagenum"><a name="Page_17" id="Page_17">-17-</a></span> mint a
szivarozás, – jegyezte meg az orvos.</p>
<p>– Hát eddig nem ártott, – felelt az öregúr a lámpásra
hunyorgatva.</p>
<p>És elbámulva szólott:</p>
<p>– Mi ördög lámpás ez, hogy ilyen szép világot ereszt!</p>
<p>Sohase látott még villamos lámpást.</p>
<p>– Hogyan kell ezt meggyujtani?</p>
<p>Az orvos tréfálkozott az öreggel:</p>
<p>– Könnyebben, mint akármit, csak a mutatóujját kell
hozzátartania.</p>
<p>S amíg balkézzel a csavart fordította, a másik kézzel azt
játszotta, mintha az ujjával gyujtaná meg.</p>
<p>Mindezt komolyan csinálta. Azon faképü emberek közé tartozott,
akiknek arcán a komolyság és vidámság nem okoz elváltozást. A
szemöldöke majdnem teljesen hiányzott, s talán e miatt volt a szeme
kifejezéstelen.</p>
<p>Földiné annyira kacagott, hogy a míderje majd szétpattant. A
Jenő gyerek is segített neki. A fiúban cirkuszi emlékek
ébredtek.</p>
<p>Bárányné megszorította a fia karját. <span class=
"pagenum"><a name="Page_18" id="Page_18">-18-</a></span></p>
<p>– Micsoda illetlenség ez, Jenő! – súgta neki.</p>
<p>De akkor már az orvos maga is nevetett. Mikor nevetett, olyan
volt, mintha köhögne, és amikor köhögött, olyan volt, mintha
nevetne. Merev faarcán nem jelentek meg soha a belső érzések
hullámai. Ha nevetett is, csak a szája nevetett, a szeme nem. A
házbeliek már megszokták. Ilyen volt ő, ha boszankodott is. A dühe
épp oly nem igazinak látszott, mint a nevetése. A faemberek
ilyenek. Ha az ujját megvágja az ilyen ember, csodálkozunk, hogy
vére van.</p>
<p>Hát nevetett. És megmagyarázta az öregúrnak a csavarót.</p>
<p>De az öregúr így sem értette.</p>
<p>– Azt mondod villám ez, valóságos villám. Dehát honnan jön? A
felhőből csak nem jön ide?</p>
<p>Eközben leültek. A főhelyre persze az öreg Csurgó ült, s melléje
jobbról az agg Mayer, balról a leánya.</p>
<p>A vacsora ünnepiesen kezdődött. Talán ezt az ünnepi színt akarta
még emelni az orvos, amikor a pecsenyénél poharat fogott
<span class="pagenum"><a name="Page_19" id=
"Page_19">-19-</a></span> és a cvikkerjét megigazítva, szólott az ő
szokott tompa hangján imigyen:</p>
<p>– Kedves apánk. Annyira családias körben vagyunk, hogy itt
hangos felköszöntőnek nem is volna helye, de ez az esemény a mi
családi életünkben oly nagy és oly örvendetes, hogy a közönséges
beszéd hangja önkéntelenül is ünnepi formát ölt. Boldogok vagyunk,
hogy közénk jött. Itt van a maga helye, azok között, akiket szeret
és akik magát szeretik. Engedje az Isten, hogy az a szép ősz, amely
még az életéből hátra van, a mi szeretetünk által legyen napfényes.
Isten hozta! Isten tartsa!</p>
<p>A doktor láthatóképpen készült erre a beszédre, de azért az öreg
szeme megnedvesedett.</p>
<p>– Éljen, éljen! – kiáltotta a francia tanár szertartásosan.</p>
<p>A leánya kezet csókolt neki, a többi kocintott vele.</p>
<p>– Pah, pah, – mondta az öreg Mayer, – miről van szó? Izé,
névnap?</p>
<p>– Nem, – kiáltotta a tanár, – csak egy „Isten hozott“.
<span class="pagenum"><a name="Page_20" id=
"Page_20">-20-</a></span></p>
<p>Mayer úr bólintott és kocintott, aztán tovább evett. Irtóztatóan
sokat evett.</p>
<p>– Csak a pípámat ne hagytam volna el! – motyogta az öreg
Csurgó.</p>
<p>Aztán előhúzott egy terebélyes kék zsebkendőt és megtörülte a
szemét.</p>
<p>– Már én csak olyan vagyok, – mondotta, – mint a lenyugvó
nap.</p>
<p>Aztán hogy ez a gondolat méginkább elérzékenyítette, ismét így
szólott:</p>
<p>– Csak a pípámat ne hagytam volna a vasúton.</p>
<p>Jenő diák ledugta a fejét az abrosz alá, és ott fuldoklott
nevettében.</p>
<p>– Van-e sok beteged? – kérdezte a koma az orvost, hogy másra
terelje a beszédet.</p>
<p>– Mindig több és több, felelte az orvos. – Hát még ha más lesz a
rendelő-szobám. Pompa, – ez kell manapság, hogy jól fizessenek.
Ezek a bársony-bútorok kissé kopottak.</p>
<p>– Selyemplüst veszünk, – mondotta a doktorné a koma-asszonyhoz
fordulva. – A kertészszel meg szerződést kötünk, hogy mindig friss
és szép pálmákkal lásson el bennünket. <span class=
"pagenum"><a name="Page_21" id="Page_21">-21-</a></span></p>
<p>– A szalonunkban minden zöld lesz, – toldotta a beszédet
Bárányné. – Nekem régi kedves gondolatom, hogy egy zöld szalont
csináljak.</p>
<p>– Mit szalon, – szólt közbe a doktor, – a váróterem a fő, nem a
szalon. Az én szalonom a betegeké.</p>
<p>– Tegnap magam is majdnem paciensed lettem, – mondotta a koma, –
de nem jöttem el, mert úgyis tudom, hogy a te patikádra tehén van
festve címerül.</p>
<p>– Hát ez az igaz, – felelte az orvos. – Minden más orvosság csak
a gazdagoknak való.</p>
<p>Vacsora végén a tanár az apósához fordult:</p>
<p>– Mondja el apám a bácsinak Rózsa Sándort, hogy hogyan
találkozott vele negyvennyolcban?</p>
<p>A doktorné érdeklődéssel emelte föl a fejét:</p>
<p>– Rózsa Sándorral?</p>
<p>Bárányné is könyörgött:</p>
<p>– Mondja el, Mayer bácsi, még én se hallottam. <span class=
"pagenum"><a name="Page_22" id="Page_22">-22-</a></span></p>
<p>A doktor magyarázta az apósának:</p>
<p>– Mayer bácsi a szabadságharcban százados volt. Aztán
vaskereskedő lett. Különben jogot végzett ember.</p>
<p>Az öreg Csurgó tiszteletet kifejező arccal nézett az agg úrra s
fölemelte a poharát:</p>
<p>– Éljen! Én is harcoltam, de csak hadnagyságig vittem.</p>
<p>– Melyik izénél? – kérdezte az agg Mayer.</p>
<p>– Bem alatt.</p>
<p>– Én Nagy Sándor alatt voltam.</p>
<p>Aztán összenyomogatta a szemepilláit, vagyis a szeme szélét és
elmondta:</p>
<p>– Hát pah, pah – mintha egy láthatatlan csibukot szína – ez
akkor volt, amikor én az izét vittem a másik táborba.</p>
<p>– A pénzt, – magyarázta a tanár, – tábori pénzt.</p>
<p>– A pénz egy ménkü nagy izébe vót beizélve, pah, pah.</p>
<p>– (Vasasládába.)</p>
<p>– Osztán csak olyan közönséges paraszt izére tették föl, hogy
gyanút ne izéljen, pah, pah. <span class="pagenum"><a name=
"Page_23" id="Page_23">-23-</a></span></p>
<p>– (Parasztkocsira.)</p>
<p>– Oszt ahogy megy a kocsi pah, pah, az alfődi izén, hát mán
estefele járt az idő, előtalálkozunk egy parasztemberrel, pah,
pah.</p>
<p>– (Apánk is parasztnak volt öltözve.)</p>
<p>– Oszt aszongya, hogy izé, pah, pah, megálljunk, vegyük fel.
Mert esett az eső. Hát felvettük. Ahogy mellém ül oszt az izéje
szétnyillik, akkor látom, hogy két nagy izé pah, pah, van a
derekán.</p>
<p>– (A szűre szétnyilott és pisztoly volt az övében.)</p>
<p>– Hát énbennem is elhül az izé. Pah, pah, mi fene embert vettem
én fel? Eközben egy izéhez érkezünk, le kellett szállnunk, pah,
pah, hogy megkérdezzük, nem mutatkozott-e izé erre?</p>
<p>– (A csárdában kérdezősködtek az ellenség felől.)</p>
<p>– Egyúttal enni is kértem. Az embert is odaültettem az izéhez.
Mondom, győjjön, pah, pah, egyék velem. Aztán, hogy az izémről
megpillantotta, hogy izé vagyok…</p>
<p>– (A keze vékonyságáról látta, hogy úr.) <span class=
"pagenum"><a name="Page_24" id="Page_24">-24-</a></span></p>
<p>– Hát vele is úgy beszéltem, ahogy izével kell.</p>
<p>– (Magyarral.)</p>
<p>– Beszélgettünk a harcokról. Mikor aztán elváltunk, aszongya: Én
itt maradok. Csak menjen az úr tovább, pah, pah. Azt is tudom én,
hogy mi van a izébe, azért is kéredzkedtem én föl az izére, de a
magyar sereg pénzét nem bántom. Akkor mondta aztán a nevét is, hogy
ő izé, pah, pah, Rózsa Sándor.</p>
<p>– Bámulatos! – mondotta az orvos. – A bácsi halálos
veszedelemben forgott.</p>
<p>Az öreg Csurgó kezet nyujtott Mayernak s koccintott vele.</p>
<p>A tanár a fejét rázta:</p>
<p>– Nem így szokta ezt elmondani. De napról-napról fogy az esze.
Maholnap be kell iratnom a Frimm-féle intézetbe.</p>
<p>Az orvos halkan kérdezte:</p>
<p>– Még mindig olyan zsugori?</p>
<p>A koma némán legyintett a levegőbe.</p>
<p>A mellékszobából ekkor gyereksirás hallatszott.</p>
<p>– Hozza be dada! – szólott elmosolyodva az asszony. <span class=
"pagenum"><a name="Page_25" id="Page_25">-25-</a></span></p>
<p>Egy ölbeli csecsemőt vittek be. A lámpás láttára elhagyta a
sirást. A lángra bámult, akármerre fordultak vele.</p>
<p>Minden kéz a gyermek felé nyúlt.</p>
<p>– Milyen szép! Milyen gyönyörü!</p>
<p>– Angyal! – kiáltotta a tanárné.</p>
<p>A szép asszony minden gyermek láttára elérzékenyült. Neki nem
volt.</p>
<p>– Az anyjához hasonlít, – mondotta a tanár.</p>
<p>– Az öregapjához inkább, – szólt a doktor mosolyogva.</p>
<p>Az anyja ceccegett a gyereknek, és az öreg úr felé
fordította:</p>
<p>– Ki az? Nagyapó!</p>
<p>Nagyapó kipirosodott arccal mosolygott az unokájára.</p>
<p>– Laci! fiam! Gyere nagyapóhoz!</p>
<p>A gyerek azonban nagyszemet meresztett a tüskésbajszu fehér
emberre, és sírva fakadt. El kellett bujtatni az anyja
kebelébe.</p>
<p>Az inas ekkor a tortához adott tányérokat, s a doktor füléhez
hajolva szólott halkan:</p>
<p>– Egy asszony van itt, egy beteg. <span class="pagenum"><a name=
"Page_26" id="Page_26">-26-</a></span></p>
<p>– Úri asszony? – kérdezte hasonló halkan az orvos.</p>
<p>– Nem. Délután is itt volt. Szegény asszony.</p>
<p>– Miért nem küldted el?</p>
<p>– Nem megy.</p>
<p>Ez a halk beszélgetés, s főképpen az orvos feje rázása elvonta a
gyermektől a figyelmet.</p>
<p>Az asszony kérdőn nézett az urára.</p>
<p>– Valami beteg, – felelte az unalommal.</p>
<p>– Hát erigy ki fiam, – dörmögte jólelkűen az öreg. Hiszen
várhatunk.</p>
<p>– Nem segíthetek rajta. Mondd, hogy menjen el. Jöjjön
holnap.</p>
<p>S hogy az inas kiment, boszusan folytatta:</p>
<p>– Elég őszinte voltam megmondani neki, hogy halál az orvossága.
Persze nem kellett volna. De hogy apánkat vártuk, izgatott voltam:
attól tartottam, hogy nem érek ki idején az állomásra. Azért aztán
csak hamarosan végeztem vele.</p>
<p>Mindenki hallgatott. A halál említése hideg árnyékként érintette
a társaságot. <span class="pagenum"><a name="Page_27" id=
"Page_27">-27-</a></span></p>
<p>Az orvos a tortából metszve folytatta:</p>
<p>– Gyomorrákja van. Hát mi fenét csináljak vele?</p>
<p>– Ugyan Imre! – szólt Bárányné a fene szóért.</p>
<p>Nem szerette az ilyen parlagi szavakat.</p>
<p>Tardyné is csodálkozva nézett az urára. Sohse hallotta tőle a
fenét emlegetni.</p>
<p>– Könnyü pedig azon segíteni, – mondotta az öreg.</p>
<p>Az orvos vállat vont:</p>
<p>– Ugyan apám! Gyógyíthatatlan betegség.</p>
<p>– Nem’a, – erősködött az öreg. – Látod, a paraszt nem kap
gyomorrákot soha.</p>
<p>– Jól beszél a bácsi! – udvariaskodott a koma.</p>
<p>Az öreg tüzesen folytatta:</p>
<p>– Hát mér nem esik a parasztba gyomorrák? Azér mer sült tökkel
él!</p>
<p>A Jenő gyerekből kitruccant a nevetés, de szerencséjére
mindnyájan nevettek. Most már az asszony is mondotta:</p>
<p>– Ugyan apa!</p>
<p>– De halljátok, – szólt az öreg az asztalra ütve, – nem
bolondság ez! <span class="pagenum"><a name="Page_28" id=
"Page_28">-28-</a></span></p>
<p>– Pah, pah, miről van szó? – kérdezte az agg Mayer.</p>
<p>A csecsemő tátott szájjal bámult a pirosképü vidéki arcra, s
feléje kapdosott.</p>
<p>– Nézze, nézze, apa, hogy szereti! – szólt a gyönyörködés éneklő
hangján a doktorné.</p>
<p>Erre az öreg is elfelejtette a sült tököt, és az unokájához
fordult:</p>
<p>– Szeretsz? Szereted nagyapót? Veszek neked lovat!</p>
<p>A gyerek nevetett, persze csak úgy mint a csecsemő szokott: az
élet nevetett belőle.</p>
<p>Az inas visszatért, és a doktorhoz hajolt:</p>
<p>– Az asszony nem megy el.</p>
<p>Az orvos boszusan rándult meg:</p>
<p>– Hát mit akar?</p>
<p>– Itt áll a folyosón az ajtó előtt.</p>
<p>Az orvos a fejét csóválta:</p>
<p>– Még ennem se lehet nyugodtan!</p>
<p>– Hát tégy vele valamit, – mondta az asszony kérlelő hangon.</p>
<p>– Dehát mit tegyek vele? Meg fog halni, hát meg fog halni.
Hiszen elvégre mindenkinek ez a vége! <span class=
"pagenum"><a name="Page_29" id="Page_29">-29-</a></span></p>
<p>– No, – azt mondja az öregúr fölkelve, – hát most már enyém az a
beteg. Te lemondtál róla, hát az enyém.</p>
<p>Azzal kiindult.</p>
<p>Mindnyájan furcsálták az öreg fölbuzdulását, még az inas is
mosolygott, mikor az ajtót kitárta előtte.</p>
<p>Az öreg leverte a morzsákat az atillájáról, és végiglegyintett a
szalvétával a csizmáján is. Kikopogott az előszobán át a folyosóra.
Minden szava behallatszott ahogy az asszonynyal beszélt:</p>
<p>– Maga az lelkem?</p>
<p>– Én vagyok, – felelt egy szomoru női hang.</p>
<p>– Az a gyomorrákos?</p>
<p>– Én vagyok. A doktor urat várom.</p>
<p>– A doktor úr nem gyógyít ilyen nehéz bajokat, lelkem. De ne
búsuljon, meggyógyulhat. Csak egyék sült tököt. Mert erre a bajra
más orvosság nincsen. Értette.</p>
<p>– Értettem. De hol vegyek sült tököt?</p>
<p>– Hol? Hát a piacon. Csak árulnak tán?</p>
<p>– Megnézem. <span class="pagenum"><a name="Page_30" id=
"Page_30">-30-</a></span></p>
<p>– Vagy kér akárkitől. Hiszen tök csak van mindenütt. Nem
ritkaság.</p>
<p>– Megkeresem.</p>
<p>– Aztán persze ha mást is tud enni, hát mást is egyék. Eleinte
nem igen lehet mást, legfeljebb híg ételt, de később lecsuszik más
is. Van-e gyermeke?</p>
<p>– Két kis leányom van, nagyságos uram.</p>
<p>– Kettő? Nem sok. Nagyok-e?</p>
<p>– A nagyobbik tízesztendős, a kisebbik hat.</p>
<p>– És szegény maga ugye?</p>
<p>– Bizony özvegy vagyok, nagyságos uram.</p>
<p>– Ne mondjon engem nagyságosnak. Én csak tekintetes vagyok.</p>
<p>– Úgy fogom mondani tekintetes uram.</p>
<p>– Hát nézze, itt ez az ötkoronás. Ez a magáé. Ha meggyógyult,
jöjjön el, hogy lássam. Csak az öreg Csurgó Károlyt kérdezze. Ne
csókoljon kezet, nem vagyok én kanonok. Hát csak sült tököt egyék.
Isten áldja meg.</p>
<p>– Jólelkü, kedves ember, – mondotta Földiné.</p>
<p>– És olyan becsületes arca van! – jegyezte <span class=
"pagenum"><a name="Page_31" id="Page_31">-31-</a></span> meg a
professzor. – A fővárosban az arc csak fejdísz, cégtábla. A vidéken
ott ül a lélek is az emberek arcán.</p>
<p>– Pah, pah, miről van szó? – kérdezte az agg Mayer.</p>
<p>Aztán, hogy senkise felelt, elaludt a székén.</p>
<p>Az öregúr visszatért.</p>
<p>– Adjatok egy pípát, – mondotta a vejének.</p>
<p>Mindnyájan elmosolyodtak.</p>
<p>– Pípát? Nem pípázunk mink. Tessék szivar, atyus.</p>
<p>Az öreg kelletlenül gyujtott szivarra. Aztán elbeszélte, hogy
milyen nehezen vált meg birtokától.</p>
<p>A Duna mentén volt a birtoka, körülbelül háromszáz holdnyi jó
termékeny föld. Az öregúr már évek óta magányosan élt rajta. A
felesége ezelőtt húsz évvel halt meg, azután meghalt a jogász fia,
huszár fia. Csak a leánya maradt (a doktorné) Gizella. Ez a leánya
hétéves korától kezdve mindig az apácáknál lakott, hol az angol
apácáknál, hol a Sacré-coeur intézetekben, mígnem egy <span class=
"pagenum"><a name="Page_32" id="Page_32">-32-</a></span> betegsége
alkalmával az intézet betegszobájában megismerkedett az orvossal, s
a klastromból ment férjhez.</p>
<p>Az öregúr az elhagyottság érzetével lézengett a birtokán, s
amikor arról értesítették, hogy unokája született, nem volt többé
nyugta. Tardyék minden hónapban írtak neki, hogy költözzék
hozzájok. A birtok árán a veje hidegvíz-intézetet építtetne, s
fizetne annyi kamatot, amennyit a föld jövedelmez.</p>
<p>– Hát eladtam, – fejezte be az öreg az elbeszélését. – Eladtam
harmincezer forintért.</p>
<p>A doktorné elhülve nézett reá.</p>
<p>– De édesapám, – mondotta elfulladó hangon, – hiszen azt írta,
hogy harmincötezerért kérik.</p>
<p>Annyiért kérték, – felelte nyugodtan az öreg, – de a házat nem
adtam hozzá.</p>
<p>– Dehát miért nem? Hiszen már nem tér vissza többé! Hát nem úgy
jött?</p>
<p>– Innen ugyan nem eresztjük vissza! – duplázott rá a doktor.</p>
<p>– Arról szó sincs, – erősítették az asszonyok is.</p>
<p>Az öregúr hümmögött. <span class="pagenum"><a name="Page_33" id=
"Page_33">-33-</a></span></p>
<p>– Hát, – mondotta végre, – nem is azért. Hanem látod, –
folytatta a leányához fordulva, – az én apám ott jött-ment azon az
udvaron, azon a tornácon. Az anyám ott forgolódott azok közt a
falak között. Nem akarom, hogy más is ott járjon, más is ott
éljen.</p>
<p>Megmosolyogták az öreg fölfogását, de megdicsérték érte, s ez az
öregnek jólesett.</p>
<p>Éjfél felé komáék fölrázták az öreg Mayert és elbúcsuztak. Nem
messze kellett menniök, csak egy emelettel följebb. A Jenő gyerek
is kezet csókolt az anyjának, meg egy titkos lökés után az
öregúrnak, s aludni tért. Az öreg a vejével maradt, meg a két
asszonynyal.</p>
<p>Akkor nyugtalanul pillantott a vejére.</p>
<p>– Hallod-e, nem bontja-e föl valaki azt a ládát?</p>
<p>– Már hogy bontaná, – felelte a vő.</p>
<p>– Hogy nyúlnának ahhoz? – szólt a doktorné is.</p>
<p>És magyarázattal fordult Báránynéhoz;</p>
<p>– Apánk otthagyta a ládáját a vasúton. <span class=
"pagenum"><a name="Page_34" id="Page_34">-34-</a></span> Sok volt
az utas: rábiztuk a szállítóvállalatra.</p>
<p>Bárányné megnyugtatóan biztosította az öregurat:</p>
<p>– Holnap reggel itt lesz.</p>
<p>– Csak azért mondom, – szólt nyugodtan az öreg, – mert abban van
a birtok ára.</p>
<p>– A harmincezer forint? – kérdezte elsápadva Bárányné.</p>
<p>A vő csak percek mulva bírt megszólalni:</p>
<p>– Hát hogy lehetett azt odatenni, apám!</p>
<p>Az öreg röstelkedve pislogott:</p>
<p>– Olvastam, hallottam, – mondotta a szívarról a hamut a tányérba
ütögetve, – hogy a vonatokon zsebmetszők utaznak. Sokszor írta azt
az ujság.</p>
<p>– Node, ládába tenni akkora összeget! – szólt Bárányné a kezét
összecsapva.</p>
<p>– És még kint hagyni a vasúton! – rebegte a doktorné.</p>
<p>– Hászen ti mondtátok, hogy hagyjam ottan! – felelte az öreg. –
De mingyárt gondoltam én, hogy nem jó lesz. <span class=
"pagenum"><a name="Page_35" id="Page_35">-35-</a></span></p>
<p>A doktor izgatottan járkált a szobában.</p>
<p>– Apánk helyesen cselekedett, – mondotta aztán nyugalmat
erőltetve magára, – mink vagyunk a hibásak. De most már fektessétek
le: bizonyosan jólesik neki a nyugalom. <span class=
"pagenum"><a name="Page_36" id="Page_36">-36-</a></span></p>
<h2>III.</h2>
<p>Az öregúrnak egy kis udvariszobát adtak. Ott ébredt föl másnap
hajnalban.</p>
<p>– Kati! – szólalt meg a szoba sarka felé fordulva.</p>
<p>Senkise felelt. Az öreg akkor eszmélkedett, hogy hol van.</p>
<p>Érezte, hogy eleget aludt, de még sötét volt. Egydarabig
hallgatódzott: se kutyaugatás, se kakas-kukorikolás. Hány óra
lehet? Kitapogatta a villamos lámpást és meggyujtotta, ahogy tegnap
megtanítottak rá. Aztán megnézte az óráját: öt óra.</p>
<p>Fölhúzta a nadrágját. A csizmáját is föl akarta húzni, de a
csizma nem volt az ágy mellett. Csengetett hát a szobaleánynak.</p>
<p>A szobaleány borzasan és álmos szemmel nyitott be. <span class=
"pagenum"><a name="Page_37" id="Page_37">-37-</a></span></p>
<p>– Baj van, nagyságos úr?</p>
<p>– Én nem vagyok nagyságos, – felelt az öreg. – A csizmámat!</p>
<p>S ahogy a csizma megérkezett, rádörmögött a szobaleányra:</p>
<p>– Micsoda lustaság! Már öt óra elmult és még hevertek?</p>
<p>Kinyitotta az ablakot, hogy megnézze, milyen az idő. Az udvar
sötét volt. Az eget nem lehetett látni.</p>
<p>– Mit gondolsz, – mondta bizalmas házihangon a szobaleánynak, –
nem lopják el az én ládámat?</p>
<p>– Micsoda ládát? – kérdezte nagyszemet nyitva a leány.</p>
<p>– A ládámat, az utazó ládámat.</p>
<p>És elmondta neki, hogy mi történt a ládával.</p>
<p>A szobaleány háttal az ajtófélfának támaszkodva, érdeklődéssel
hallgatta.</p>
<p>– Ne tessék búsulni, biztosan megérkezik.</p>
<p>– No akkor jól van, – mondotta megnyugodva az öregúr.</p>
<p>Felöltötte a budáját és kiment a folyosóra, <span class=
"pagenum"><a name="Page_38" id="Page_38">-38-</a></span> hogy ott
tájékozódjék a felhők állása felől. A csizma nyikorgása persze
mindenkit fölébresztett.</p>
<p>– Apám, – kérdezte az orvos is fölriadva, – kell valami?</p>
<p>– Kell ördög, – felelte vígan az öreg. – Csak fölkeltem, mert
reggel van. Itt nem szoktak reggel fölkelni?</p>
<p>– Hát ilyen korán nem, – felelte kedvetlenül az orvos. –
Feküdjön vissza apám, pihenjen. Hiszen nem alhatott eleget!</p>
<p>Azzal visszahúzódott.</p>
<p>Az öreg egydarabig csak állott, és nézte az asztal sarkát:
bizonyosan azon tünődött, hogy vissza feküdjön-e? Végre is nem
feküdt vissza. A fejére nyomta a kalapját és kibotorkált.</p>
<p>– Itt nem harangoznak hajnalt? – kérdezte a szobaleányt.</p>
<p>– Nem tudom, tekintetes úr, – felelte az.</p>
<p>És utána nézett a fejét rázva, mosolyogva.</p>
<p>Már ekkor szürkült. A kaput éppen nyitották. A házmester nagyot
köszönt. Az öregúr kilépett, s végignézett a József-köruton. A
körút persze néptelen volt, de az <span class="pagenum"><a name=
"Page_39" id="Page_39">-39-</a></span> utcai lámpások
megvilágították. Tetszett ez az öreg úrnak.</p>
<p>A járón egy rendőr sétált. A vállát fekete viaszkosvászon gallér
fedte. Megállt, hogy az öregúr fölfelé forgatta a fejét.</p>
<p>– Úgylátszik, jó időnk lesz, – mondotta az öregúr
elégedetten.</p>
<p>A rendőr hidegen pillantott reá, s tovább sétált.</p>
<p>Az utcára közel hozzájok egy kávéház ablakai világítottak ki. A
Valéria-kávéház volt az, a Körút és az Üllői-út sarkán. A
világosság felköltötte az öregúr figyelmét. Megállt az ajtóban és
benézett.</p>
<p>A pincér hozzáment, hogy megtudja, miért áll ott? Az öregúr
megszólította:</p>
<p>– Mi van itt?</p>
<p>– Semmi, – felelte a pincér.</p>
<p>– Azt kérdem, hogy vendégfogadó-e ez?</p>
<p>– Nem, uram, kávéház.</p>
<p>– Kávéház? No hát akkor adjon nekem kávét.</p>
<p>Bement és megkávézott. Ekközben megkérdezte, hogy kik szoktak
ott kávézni? és hogy pipás bolt van-e a közelben? Egyúttal
<span class="pagenum"><a name="Page_40" id=
"Page_40">-40-</a></span> elmondta a pincérnek, hogy hogyan járt a
pipájával.</p>
<p>A pincérnek volt valami cigánybőgőstől zálogban maradt
tajtékpipája. Azt mindjárt rátolta az öregúrra tíz forintért. A
dohány ott volt a buda-zsebben. Az öregúr nagyboldogan rágyújtott.
A villamos kocsik akkor kezdték meg a járásukat. Az öregúr
érdeklődését fölkeltette a csengetés.</p>
<p>– Nini, – mondotta, – ezek tán azok a villamos kocsik, amikről
annyiszor hallottam!</p>
<p>Fizetett és kiment. A lámpásokat akkor oltogatták az utcán.</p>
<p>Az öregúr folyton a villamosokat bámúlva ballagott az
Üllői-úton. Valahány villamos elhaladt mellette, mindannyiszor
megállt, s bámulta. Persze azt hitte, hogy a körúton megyen. Csak a
Kálvin-téren eszmélkedett.</p>
<p>– Nini, micsoda nagy piac ez!</p>
<p>Figyelme ekkor a villamosokról a szökőkútra fordult. Körüljárta.
Megcsodálta.</p>
<p>– Kissé messzebb jöttem, mint kellett volna! – mormogta aztán. –
Ideje, hogy visszatérjek. <span class="pagenum"><a name="Page_41"
id="Page_41">-41-</a></span></p>
<p>S hogy akkor épp a Baross-utcából jött a villamos, arra
indult.</p>
<p>Most már a házakat is nézegette. Csakhamar meglátta, hogy ez az
utca szűkebb, mint amelyiken jött. Újra visszatért a szökőkúthoz, s
tájékozódott. Megállapította, hogy jobbra kell haladnia s a Múzeum
felé indult.</p>
<p>Hogy ott a kertet megpillantotta, azonnal tudta, hogy ismét
tévedett, de az Arany János szobra bevonzotta. Kalapot emelt az
ércköltő előtt, és körülbámulta azt is.</p>
<p>A Körúton már ekkor mozgott a városi nép: gyárakba, boltokba
siető emberek, kofák, hordárok, kisdiák, nagydiák. A házak
előtüntek a homályból, s az öregúr minden harmadik háznál megállt
és megszólított valakit:</p>
<p>– Ugyan kérem, kinek a háza ez a gyönyörü szép?</p>
<p>Végre is látta, hogy senkise tud válaszolni; – ha pedig
válaszolnak, ő nem ismeri a megnevezett háziurat. Hát aztán csak
kérdezgetés nélkül ballagdált tovább a Deák Ferenc tere felé. A
nagy zúgás: a villamosok. <span class="pagenum"><a name="Page_42"
id="Page_42">-42-</a></span> csengése, kocsik dübörgése kábította
kissé, de tetszett neki.</p>
<p>– Micsoda nyüzsgés! Micsoda élet! – mondotta, meg-megállva.</p>
<p>Egyszer, hogy a gőzmalomban járt, ott érzett ilyen dübörgést,
zakatolást.</p>
<p>Eközben kinyiltak a boltok is. Az öregúr minden kirakatnál
megállt, és apróra nézegette a tárgyakat. Még a könyvkereskedés
kirakatát is megbámulta:</p>
<p>– Hát itt árulják a könyveket!</p>
<p>De a kirakatok csak nem fogytak. Az öregúr már feljutott a
Váci-körúton át a Lipót-körútra s megpillantotta a Vígszínházat.
Azt körül kellett járnia, meg kellett kérdeznie, hogy kinek a
palotája? Majd a hidhoz jutott, s elbűvölten állott meg az új
országház temérdek pompáján.</p>
<p>Körül járta, körül bámulgatta: be is ment volna, de éppen nem
üléseztek.</p>
<p>Visszafordult hát, s azon gondolkodott, hogy átsétáljon-e Budára
is? Talán át is sétált volna, de ekkor egy bolti kirakatban
gyönyörü nagyszemü szőlőt pillantott meg. <span class=
"pagenum"><a name="Page_43" id="Page_43">-43-</a></span></p>
<p>– No, – mondotta, – ezt megveszem az unokámnak.</p>
<p>Odabent aztán eszébe jutott, hogy még egy gyerek van a háznál, a
vidám kis Jenő, hát annak is vett egy fürtöt.</p>
<p>Papirosba köttette, s lógázta a kezében.</p>
<p>Már ekkor délfelé járt az idő, s neki csak most jutott eszébe,
hogy ő voltaképpen hazafelé megyen most a kávéházból, és hogy
otthon bizonyára várják ebédre.</p>
<p>De hogy jusson haza?</p>
<p>Megszólított egy szivarra gyujtó köpönyeges urat:</p>
<p>– Ugyan öcsém, – mondotta, – merre lakik az én vőm, a
doktor?</p>
<p>A köpönyeges úr ránézett és felelt hidegen:</p>
<p>– Öcscse az úrnak a sziámi elefánt!</p>
<p>S tovább sietett.</p>
<p>Az öregúr elhülten bámult utána. Percekig tartott míg
lecsillapodott a felháborodása. Micsoda goromba fráter! – duhogott
meg-megállva. De eközben egy remekül festett sörös kancsón ragadt
meg a tekintete. A sör magasra habzott s alól átlátszó sárga volt.
Melléje a festő pirosra sült sóskifliket rakott. <span class=
"pagenum"><a name="Page_44" id="Page_44">-44-</a></span></p>
<p>Az öregúr megkivánta a képről a sört. Bement és elhelyezkedett
az egyik asztalnál. A szőlőt letette maga elé s elővonta a pipáját:
rágyujtott. Jólesett neki a pihenés is, a sör is, a pipa is. De nem
volt kivel beszélgetnie, hát csak a Gambrinus apródját szólította
meg:</p>
<p>– Hát fiacskám, ilyen korán kijöttetek ma az iskolából?</p>
<p>– Én nem járok már iskolába, – felelte unalommal a gyerek.</p>
<p>– Nem? Mér nem jársz? Hát mi akarsz lenni?</p>
<p>– Vendéglős.</p>
<p>– Vendéglős? Mér akarsz te vendéglős lenni? Van annál szebb
pálya is. És itt Pesten könnyü az iskolázás.</p>
<p>– Én nem vagyok pesti.</p>
<p>– Hát nem a vendéglős fia vagy?</p>
<p>– Nem.</p>
<p>– Hát?</p>
<p>– Az én apám vasuti őr Nógrádban.</p>
<p>– Vasuti őr? Hiszen akkor te kelner vagy!</p>
<p>– Az. <span class="pagenum"><a name="Page_45" id=
"Page_45">-45-</a></span></p>
<p>– És ilyen fiatalon!</p>
<p>A gyerek vállat vont. Más vendég érkezett. Két fiatal iparos
féle. Leültek a szoba másik sarkába és németül beszélgettek. Az
öregúr nézte őket egydarabig. – Aztán két kisleány jött ki a belső
szobából, kékruhás szöszke leányok. – Az egyik négyéves forma, a
másik hároméves. Mind a kettőnél bábu volt, a nagyobbiknál ágyacska
is, amely a babához tartozott.</p>
<p>S játszottak a szomszédasztalnál.</p>
<p>Az öregurat elbájolta a két kis fehérarcu gyermek:</p>
<p>– Hogyan hívnak? – kérdezte a nagyobbikat.</p>
<p>– Irénkének, – felelte az föl se pillantva.</p>
<p>– Hát a hugodat?</p>
<p>– Mariskának.</p>
<p>– Hát kell-e szőlő?</p>
<p>Nekik adta a szőlőt. Gondolta majd vesz útközben másikat.</p>
<p>A gyermekek befutottak a szőlővel.</p>
<p>Az öregúr ismét magára maradt.</p>
<p>Unalmában a falon levő avult Rudolf-képet nézegette. A kép
szeplős volt a legyek <span class="pagenum"><a name="Page_46" id=
"Page_46">-46-</a></span> látogatásától és barna a dohányfüsttől.
Az öregúr mindazonáltal megismerte, s így gondolkodott:</p>
<p>– Ez is olyan szeplős, mint a vőm.</p>
<p>És erről ismét eszébe jutott, hogy őt bizonyára várják már az
ebéddel. De hogyan jut haza?</p>
<p>S tűnődve nézett maga elé.</p>
<p>– Vissza fogok menni azon az úton, – mondotta végre, – amelyiken
jöttem. A szökőkúttól nem lehet messze a kávéház. A kávéházban majd
eligazít a legény.</p>
<p>A pipája már kiégett. Letette az asztalra és fizetett. A pénzt
egy kövér asszony vette át. Az öregúr azzal is beszélgetést kezdett
volna, de az asszony sietve tért vissza a belső szobába. Az öregúr
hát fölkelt és kiballagott. Csak úgy találomra Ujpest felé indult,
s ki tudja hova nem kódorog, ha meg nem pillant egy helyen három
bérkocsit.</p>
<p>No ennek megörvendett:</p>
<p>– Ihol a kocsi, hazavisz ez gyöngyen!</p>
<p>A kocsisok kalapot emeltek, s kézmozdulattal kínálták.</p>
<p>Megszólította az egyiket: <span class="pagenum"><a name=
"Page_47" id="Page_47">-47-</a></span></p>
<p>– Ösmeri-e maga a vőmet, a doktort?</p>
<p>Már nem merte öcsémnek szólítani a kocsist se.</p>
<p>– A doktor urat? – kérdezte nagyot nézve a kocsis.</p>
<p>– Igen, Tardy doktor urat, a vőmet?</p>
<p>– Nem ösmerem kérem, de ha meg tetszik mondani hol lakik,
odaviszem a nagyságos urat.</p>
<p>Az öreg gondolkozott, hogy hogyan is kellett címeznie a levelet?
A levél-cím, a doktor névjegye, ott volt mindig az íróasztala
fiókjában: ahányszor írt, mindig maga elé tette. De eszébe
jutott:</p>
<p>– Budapest, nyolcadik kerület, József-körút hatvankettő. De
mennyiért visz el?</p>
<p>– Egy forintér, nagyságos uram.</p>
<p>Az öregúr a fejét rázta:</p>
<p>– Az sok. És én nem vagyok nagyságos, csak tekintetes.</p>
<p>Lealkudott a díjból két hatost, aztán beült a kocsiba.</p>
<p>Azonban alig haladtak a Király-utcáig, az öregúr megdörgette a
kocsi ablakát:</p>
<p>– Megálljunk csak! Baj van! <span class="pagenum"><a name=
"Page_48" id="Page_48">-48-</a></span></p>
<p>A kocsis megállott.</p>
<p>– Vissza kell mennünk a sörházba, – mondotta az öregúr, – ott
felejtettem a pípámat!</p>
<p>– Melyik sörházba kéremalásan.</p>
<p>– Amelyiknek olyan új cégtáblája van: egy nagy kancsó sör és
mellette nagy sóskiflik.</p>
<p>– Melyik utcában van?</p>
<p>– A jó fene tudja! Magának ösmernie kell a várost!</p>
<p>– Mégis merre felé?</p>
<p>– A Duna felé valahol. Egy kövér asszony a gazda, egy kisfiu meg
a kelner.</p>
<p>– Hát, – mondotta a kocsis, – én nem tudom melyik az, de majd a
Duna felé megyek, oszt tessék megzörgetni az ablakot, ahol meg kell
állnom.</p>
<p>– Jó, – mondotta az öreg, – hát csak lassan hajtson.
<span class="pagenum"><a name="Page_49" id=
"Page_49">-49-</a></span></p>
<h2>IV.</h2>
<p>Az öregúr csak estefelé került haza. A pipát persze nem találta
meg. A kocsissal is veszekedett, mert öt forintot kivánt a négyórai
kóborlásért. Végre is kifizette és boszankodva lépkedett föl a
lépcsőn.</p>
<p>Otthon már aggodalommal várták. A leves dél óta a tűzön respedt.
A doktorné minden percben levizsgálódott az utcai ablakon.</p>
<p>Hát nagy örömmel tártak neki ajtót.</p>
<p>– Hol járt? hol maradt?</p>
<p>Az öregúr csak legyintett:</p>
<p>– Ne is kérdezzetek. Minden fiákerost föl kellene akasztani!</p>
<p>Csak arra vidult föl, amikor a ládáját megpillantotta, a nagy
lóbőrös ládát, amely valószinűleg már a vasut föltalálása előtt
<span class="pagenum"><a name="Page_50" id=
"Page_50">-50-</a></span> szolgálta a nemes csurgai Csurgó
családot. Ott állt a láda az ebédlő sarkában.</p>
<p>– Lássátok, – mondotta az öreg, – eljött a láda utánam. Hiába,
össze van szokva velem.</p>
<p>Elővette a ládakulcsot az erszényéből; háromszor is melléje
dugta a zárnak, míg beletalált.</p>
<p>Akkor aztán egyenesen a láda fiókjába nyult, és elővett onnan
egy nagy, vörösre fakúlt bugyellárist.</p>
<p>Az asszony ijedten kapott a kezéhez:</p>
<p>– Gyerünk a másik szobába, – mondotta.</p>
<p>Mert a cseléd már terített. Talán a gyerekre is gondolt: nem jó
az ilyesmit a gyereknek látni.</p>
<p>Bárányné se követte őket.</p>
<p>Az öreg aztán a másik szobában örömmel lapozgatta elő a
bankókat.</p>
<p>– Harminc darab ezres, – mondotta a vejének. – Nesztek,
olvassátok meg, nincs-e híja?</p>
<p>A vő kezet csókolt és örömtől sugárzó arccal fordult a
feleségéhez: <span class="pagenum"><a name="Page_51" id=
"Page_51">-51-</a></span></p>
<p>– Öt év múlva ebből százezer forint lesz! Hány percent kamatot
kiván édesapánk?</p>
<p>Az öregúr mosolyogva vont vállat:</p>
<p>– Micsoda kamatról beszélsz? A tietek ez kamatostúl.</p>
<p>Erre megint kezet csókoltak az öregnek és megölelgették, az
arcát is megcsókolták.</p>
<p>– De most már ebédeljen atyuska!</p>
<p>Eznap este ismét pezsgős vacsora volt orvoséknál. Az öregúr
névestéjét ünnepelték. Károly volt a neve.</p>
<p>Hogy délután aludt egyet a nagy fáradságra, este szinte
megfiatalodva ült az asztalhoz. Pecsenye és fölköszöntő ma sem
hiányzott. Az első köszöntő után megint megölelgették,
elérzékenyítették. Ő aztán elmondta töviről-hegyire, hogy mit
látott, merre járt; hogyan elszédült a város zúgásától,
népnyüzsgéstől. Mindezt mosolyogva hallgatták.</p>
<p>Vacsora után elővette az öregúr a ládájából a pipáját. Régi szép
tajték-pipa volt, báránytérdü, ezüstkupakos. Volt neki otthon vagy
tíz ilyen pipája, de szétajándékozta. A pap kapta a legszebbet, meg
a komája, <span class="pagenum"><a name="Page_52" id=
"Page_52">-52-</a></span> egy vén siket ember. Magának csak ezt az
egyet hagyta meg: nem igen pipázott már, csak ebéd után, vacsora
után.</p>
<p>A család mosolygó érdeklődéssel nézte a pipatömést. Ha maga
Boszkó tömte volna a pipát, akkor se nézték volna nagyobb
érdeklődéssel.</p>
<p>Mert a pipa ismeretlen valami a fővárosban. A pipázásra idő
kell, s a fővárosi embernek mindene van, csak ideje nincsen. A
fővárosi ember mindig siet. Lótás-futás az élete. A pipa csak annak
való, aki ráér tömögetni, piszkálgatni, illatos füstjében
gyönyörködni.</p>
<p>Dehát miért mosolyogták meg!</p>
<p>Mert az öregúr úgy jelent meg köztük, mint egy ismeretlen világ
képviselője; egy ó-magyar, aki kilép a képrámából, s leül az élők
közé pipázni.</p>
<p>Hogy a láda nyitva volt, a doktorné fölemelte a tetejét, s
nézegette az apja ruháit. Egy gerle-szinü nyári zekét
kiterjesztett: körülnézte, s megmosolyogta.</p>
<p>– Édes apácskám csak nem fog ezekben járni? <span class=
"pagenum"><a name="Page_53" id="Page_53">-53-</a></span></p>
<p>– Hát miért? – felelte az öreg. – Magam is régi vagyok: illenek
énhozzám.</p>
<p>Bárányné hegyes orrán megjelent az a bizonyos ráncocska, amely
mindig egy gondolata elhallgatását jelezte. Csak a második
gondolatát szokta kimondani:</p>
<p>– Vidd el a bácsit holnap a szabóhoz, – mondotta az öcscsének, –
és végy neki fővárosi ruhát.</p>
<p>Az öreg nyugtalankodott:</p>
<p>– Kell a manónak!</p>
<p>– De apácskám, – könyörgött a doktorné, – lássa az öreg Mayer is
mai viseletü ruhában jár, pedig az is magyar ember.</p>
<p>A doktor segített a rábeszélésben:</p>
<p>– Ilyen ruhát senkin se látni itt. Veszünk apám szép téli
kabátot, prémeset.</p>
<p>Az öregúr azonban még mindig vonakodott:</p>
<p>– Ez az atilla új, – mondotta a rajta levő fekete atillára. –
Ezt akkor csináltattam, mikor a menyegzőtök volt.</p>
<p>– Négy esztendeje, – szólt Bárányné.</p>
<p>– De édesapám, – fakadt ki most már <span class=
"pagenum"><a name="Page_54" id="Page_54">-54-</a></span> a
türelmetlenség hangján a doktor, – ki jár ma atillában! Igazán nem
lát senkit.</p>
<p>– Az utolsó fővárosi atilla rég bent van már a múzeumban, –
toldotta a szót Bárányné.</p>
<p>Az öregúr kedvetlenül szipákolt.</p>
<p>– Bezony hiba, – mondotta. – Ma az atillát teszik be a múzeumba,
holnap meg az utolsó magyart. No szerbusztok, jojcakát.</p>
<p>Megcsókolta a lánya homlokát s bement a szobájába.</p>
<p>A doktor is a felöltőjéért nyult.</p>
<p>– Elmégy? – kérdezte szeliden az asszony.</p>
<p>– Beteghez. A kaszinóba is fölnézek, – szólt a doktor közömbös
hangon. – Adj valamelyes pénzt.</p>
<p>És cigarettára gyujtott.</p>
<p>Az asszony esdeklőn nézett az urára.</p>
<p>– Kérlek ne vidd el mind.</p>
<p>– Adj amennyit akarsz. Elvégre mindegy. Ha játszani akarok,
játszhatok pénz nélkül is. A különbség csak az, hogyha pénzem van,
meg tudom várni a játék fordulatát. <span class="pagenum"><a name=
"Page_55" id="Page_55">-55-</a></span></p>
<p>Bárányné az asztalra könyökölve hallgatott.</p>
<p>– Különös vagy te Imre, – mondotta a szemöldökét fölemelve. –
Most itt van újra a kezedben az életed szerencséje, de te nem
tartod meg: elviszed a kártyaasztalhoz.</p>
<p>A doktor kifakadt:</p>
<p>– Van nekem magamhoz való eszem: a te bölcsességedből nem kérek
kölcsön. Ti csak abba egyeznétek bele, hogy húzzam az igát; abba
már nem, hogy kissé szórakozzak is.</p>
<p>A doktorné mosolyogva nyújtotta át mind a harminc darab
ezrest.</p>
<p>– Itt van mind, Imre. És ha mind elveszted is? A tudományod nem
veszhet el.</p>
<p>De a keze remegett, hogy a pénzt átnyújtotta.</p>
<p>– Lásd, – mondotta diadalmasan a doktor a nénjének, – ez aztán
az igazi feleség!</p>
<p>És megölelte a feleségét.</p>
<p>– Nem viszem el mind, – szólott aztán nagylelküen. – Csak egy
ezrest. Nesze kérlek a Wertheim-kulcs. Tedd be a többit. Holnap
beviszem a Hazaiba. És ezentúl nálad lesz a Wertheim-kassza kulcsa.
<span class="pagenum"><a name="Page_56" id=
"Page_56">-56-</a></span></p>
<p>Még egyszer megcsókolta a feleségét és elsietett.</p>
<p>Másnap az öreg ismét hajnalban kelt. Most már a kávéház
ajtajából visszafordult és jól megjegyezte a házat, hogy
visszataláljon.</p>
<p>A kávé jólesett neki. A pincér már ismerősnek üdvözölte, s hogy
más pipát látott nála, fölvette a márványasztalról és
megnézegette.</p>
<p>– A magam pípáját elvesztettem, – mondotta az öregúr.</p>
<p>És elbeszélte neki, hogyan megsétálta tegnap a várost.</p>
<p>Aztán nagyelégülten rágyujtott és visszatért a házhoz.</p>
<p>Már ekkor kivilágosodott. A novemberi köd nyirkossága barnította
az aszfaltot. A cselédek a szemetet hordták. Ahogy ott állottak
álmosan, borzasan és dideregve a kapuban, s várták a kocsit, az
öregúr is megállt előttük.</p>
<p>– Hát te ki lánya vagy? – kérdezte az egyiket, egy kicsi
sápadtat.</p>
<p>– Harsányi Pálé, – felelte az elpirulva.</p>
<p>– De nem idevaló vagy?</p>
<p>– Nem. <span class="pagenum"><a name="Page_57" id=
"Page_57">-57-</a></span></p>
<p>A cselédek körbe vették, s mosolyogva feleltek a kérdéseire. Ő
is elmondta aztán egy öreg szakácsnénak, hogy ő tegnapelőtt jött és
hogy tegnap eltévedt. Aztán arról beszélt, hogy milyen furcsa város
ez a Budapest. A sok bolt! Ki jár abba a sok boltba?</p>
<p>Az orvos cselédjei azonnal meghirelték odafenn, hogy az öreg
nagyságos úr a kapuban pipázik és a cselédekkel társalog.</p>
<p>Bárányné elszörnyülködve csapta össze a kezét. Az orvos a
feleségére nézett. Az asszonyka röstelkedve mentegette az
apját:</p>
<p>– Falusi ember: nem tudja a szokást. Majd én megmondom neki.
Erigy Jenő: hívd a bácsit reggelizni.</p>
<p>Mindnyájan kedvetlenül ültek az asztalhoz. Az eset voltaképpen
ártatlan semmiség volt, de hogy a hegyesorru hölgy megbotránkozott
benne, a doktorné megrestelkedett. A levegőben szemrevetés volt az
ő falusi származása iránt.</p>
<p>Hát az öregúr megjelent. A doktorné figyelmét nem kerülte el,
hogy Bárányné hideg pillantást vet a nagy tajték-pipára
<span class="pagenum"><a name="Page_58" id=
"Page_58">-58-</a></span> A doktorné érezte a sógorasszonyban
fintorgó gondolatokat és nyilamlást érzett a szívében.</p>
<p>– Én már reggeliztem, – mondotta az öregúr, – de azért leülök
hozzátok.</p>
<p>S leült a karosszékbe. Ott bodorgatta a füstöt, míg amazok
reggeliztek.</p>
<p>Végre a doktorné megszólalt:</p>
<p>– Atyuska, – mondotta kérlelő szelid hangon, – hallottam, hogy a
cselédekkel beszélgetett a kapuban. Nem szokás ám az
Budapesten.</p>
<p>– Mi nem szokás? – szólt megütődve az öregúr.</p>
<p>– A cselédekkel összeállani…</p>
<p>– A cselédekkel? Miért? Hát azok nem emberek?</p>
<p>A doktorné engesztelő, könyörgő hangon szólott:</p>
<p>– Nem szokás, édesapám.</p>
<p>Bárányné kifakadt:</p>
<p>– Azok a hibásak! Hogy mernek a bácsival szóba állani! Szemtelen
nép!</p>
<p>Az öregúr elhülve nézett maga elé. Nem értette, hogy mi rosszat
cselekedett, de látta, <span class="pagenum"><a name="Page_59" id=
"Page_59">-59-</a></span> hogy a család rosszalja a tettét. Hát
csak hümmögött s belenézett a pipájába.</p>
<p>– Te Jenő, – mondotta a gyereknek, – piszkáld ki ezt a
bagót.</p>
<p>Bárányné hirtelen fölkelt és átment a másik szobába. A gyerek a
kezébe vette a pipát meg a dohányzacskót, s tünődve nézett reá.</p>
<p>A doktorné csengetett a szobaleánynak.</p>
<p>– Manci, – mondotta, – vigye ki ezt a pipát és tisztítsa ki.</p>
<p>Utána halotti csend egy percig.</p>
<p>Az öregúr nem is sejtette, hogy az ő pipája ennek az oka.</p>
<p>A doktorné színtelen arccal nézett maga elé, végre az urához
fordult, aki álmos vörös szemmel hörpölte a kávét az asztal
végén:</p>
<p>– Erigy el apánkkal a szabóhoz. Vagy inkább egy olyan
ruhakereskedésbe, ahol kész ruhát árulnak.</p>
<p>– Nem kell nekem, – mondotta kedvetlenül az öreg.</p>
<p>– De így nem járhat atyácskám, fakadt ki a doktorné. – Ezek a
cselédek is azért <span class="pagenum"><a name="Page_60" id=
"Page_60">-60-</a></span> oly szemtelenek, mert a falusi ruha
nevetséges nekik.</p>
<p>A <i>nevetséges</i> szó meg volt nyomva, s az öregúr szinte
megrendült tőle.</p>
<p>– Az én állásomra való tekintetből, – szólalt meg komolyan az
orvos is. – Ez a buda különben is kopott már. És éppen ilyet
veszünk, alig lesz különbség.</p>
<p>Az öreg megvakarta a füle tövét, és hümmögött. De az orvos rá se
nézett többé, csak fölvette a felső kabátját, föltette a
kalapját.</p>
<p>– Gyerünk!</p>
<p>Mintha csak egy gyermeknek szólott volna.</p>
<p>És az öregúr ment vele. Egykicsit vakaródzott, egy kicsit
köhögött, de mégis csak ment, ment mint a kötélen húzott tehén.</p>
<p>Egy óra mulva elegáns burkolatban tért vissza. Csak éppen a nagy
nyiretlen fehér szakálla maradt meg falusi emlékül.</p>
<p>Az orvos aztán a munkájához látott, az öreg meg behuzódott a
szobájába. Fel és alá csoszogott ottan. Mormogott. Olykor
röstelkedve nézett a nadrágjára; egyszer megtapogatta a szép fekete
városi bundát. A bunda <span class="pagenum"><a name="Page_61" id=
"Page_61">-61-</a></span> tetszett neki, mert hasonlított a
budájához: prémes gallérja volt és elől zsinórfonatok.</p>
<p>Délfelé aztán mégis megunta magát: felöltötte a bundát és kiment
a levegőre.</p>
<p>Először csak a folyosón járkált. Bepillantott minden konyhába és
minden ablakon; megtapogatta a csengetyünyomót; fölbámészkodott a
magasba, aztán meg le a keskeny kis udvarra. Az udvar közepén
hosszukás négyszögletü zöld folt volt. Nem lehetett tisztán látni,
hogy kert-e vagy billiárdasztal?</p>
<p>Az öregúr leballagott: megnézte.</p>
<p>– Micsoda kert ez, – mormogta. – Érdemes ide kertet csinálni!
Hiszen ide a nap se süt be.</p>
<p>Az udvaron egy kék-zakós lompos ember söprögetett.
Megszólította.</p>
<p>– Hé, atyámfia, kinek a szolgája vagy te?</p>
<p>– Én nem vagyok szolga, – felelte az a söprést abbahagyva, – én
házmester vagyok, vagyis ügyelő.</p>
<p>És sértődötten nézett az öregúrra.</p>
<p>Az is meghökkent kissé és csendesebben folytatta:</p>
<p>– Ügyelő? Csak nem tanfelügyelő tán? <span class=
"pagenum"><a name="Page_62" id="Page_62">-62-</a></span></p>
<p>– Nem.</p>
<p>– Hát mire ügyel?</p>
<p>– A házra.</p>
<p>– A házra? Erre az egy házra? vagy minden házra?</p>
<p>– Csak erre az egyre.</p>
<p>– Hát aztán mér kell erre az egyre olyan nagyon vigyázni?</p>
<p>Az ügyelő vállat vont:</p>
<p>– Azér mer kell.</p>
<p>– Nem jó a kapu talán? Vagy annyi itt a tolvaj Budapesten?</p>
<p>– Hát van itt tolvaj elég, – felelte nevetve az ügyelő.</p>
<p>Fésületlen haju, szőke ember volt. A bajusza mintha sárgára
festett drótszálakból készült volna. Mikor nevetett, a drótszálak
tüskésen állottak.</p>
<p>Ő is elővont egy kurtaszáru kis pipát. Bizonyosan megkivánta az
öregúrtól.</p>
<p>Az öregúr odanyújtotta neki a dohányzacskóját:</p>
<p>– Tömjön ebből.</p>
<p>Az ügyelő hálás mosolylyal nyúlt a zacskóért; belekandított,
beleszagolt: <span class="pagenum"><a name="Page_63" id=
"Page_63">-63-</a></span></p>
<p>– Úgy nézem, nem trafik.</p>
<p>– De nem ám.</p>
<p>Az ügyelő rágyújtott. Hümmögött a pipából előbodorgó kék
füstre.</p>
<p>– Nagyságos úr, mindig ilyet szí?</p>
<p>– Nem vagyok nagyságos, csak tekintetes.</p>
<p>– Bocsánat, nem tudtam.</p>
<p>– Nem baj. Hiszen csak tegnapelőtt érkeztem, nem is tudhatja.
Hanem ez az udvar nagyon szűk. Ki vót az a bolond, aki ilyen szűkre
építette?</p>
<p>– Nem tudom. Pesten mind ilyenek a házak.</p>
<p>– Kár. Pedig lássa… hogy is híjják magát?</p>
<p>– Veress István, szolgálatára.</p>
<p>– Hát lássa, István, ez nem jól van így. Mert nagy háznak nagy
udvar kellene. Pedig amúgy szép ez a város. Nem győztem tegnap
bámulni. Mert tegnap bejártam. Most már itt maradok örökre, hát meg
akarom ösmerni.</p>
<p>– Fájin dohány, – mondotta az ügyelő a szippantásokat az orrából
eregetve. – Pesten nem lehet ilyet kapni.</p>
<p>Aztán fölkiáltott az emeletre: <span class="pagenum"><a name=
"Page_64" id="Page_64">-64-</a></span></p>
<p>– Ki aprít odafenn fát! Nem szabad fát aprítani. A házi
szabályzat tiltja aztat!</p>
<p>A faaprítás megszünt. Az ügyelő arcáról elmúlt a vörösség.</p>
<p>– Ezek a cselédek, – magyarázta az öregúrnak, – nem tudnak
rendet. De majd megtanítom őket! Nem hiába voltam én katona! Tudom
én mi a rend!</p>
<p>Azzal újra söprésbe fogott.</p>
<p>E beszélgetést ismét látták az emeletről, s megvitatták, hogy
szóljanak-e érte?</p>
<p>– Mégis föl kell világosítani a bácsit, – mondotta Bárányné, –
hogy ne társalogjon ilyen szemét-néppel.</p>
<p>– Majd elszokik, – védte az apját a doktorné. – Faluhelyen kevés
az ember és ott így szokás.</p>
<p>– Ne szóljunk neki, – vélte a doktor is. – Majd megismeri a
városi szokást, aztán abba hagyja a falusit.</p>
<p>A doktorné hálásan pillantott az urára.</p>
<p class="center">*</p>
<p><span class="pagenum"><a name="Page_65" id=
"Page_65">-65-</a></span></p>
<p>Délután az öregúr meglátogatta Mayert. Tanárék a második
emeleten egy háromszobás lakásban éltek. A legnagyobb az utcai
szoba volt. Azt maga az após foglalta el. A középső szobában a
tanár könyvtára és íróasztala állott. Az volt egyuttal a vendéglátó
szobája is. A legbelső szoba volt a hálószobájuk.</p>
<p>A doktor felkisérte az apósát s becsöngetett.</p>
<p>Az ajtót maga a tanár nyitotta ki, de a maguk szalonjába
tessékelte be őket:</p>
<p>– Apó még talán alszik. Meghagyta ugyan, hogy költsük fel, ha
jönnek, de az is bizonyos, hogy mindig bosszankodik mikor
fölébred.</p>
<p>– Hát talán máskor jövünk, – mondotta az öregúr.</p>
<p>Most már a tanárné is belebbent:</p>
<p>– Dehogyis, azt nem engedjük.</p>
<p>S a belső ajtóhoz hajlott.</p>
<p>– Dehiszen fent van.</p>
<p>Erre aztán erősen kopogtatott, s hogy belőlről hang hallatszott
reá, kitárta az ajtót.</p>
<p>Ódon butorokkal megtömött tágas szobába <span class=
"pagenum"><a name="Page_66" id="Page_66">-66-</a></span> léptek:
nagy vedlett bőrszékek, széjjelhuzható ódon kerek asztal, széles
fiókos sublót, rajta múlt-századbeli alabastromlábu óra. A falon
elhalványult Daguerrotyp fényképek, csupa atillás magyar és csupa
krinolinos asszony: régi divatu ágy a sarokban.</p>
<p>Az agg Mayer a régi idők meleg mozdulataival fogadta őket. A
saját karos székét kinálta Csurgónak, aztán rengeteg sok apró
kulcsot csördített ki a zsebéből, s az egyikkel fölnyitotta a
sublót felső fiókját és remegő kézzel négy szivart tett az
asztalra. Azzal megint bezárta a szekrényt, s eltette a
kulcsot.</p>
<p>– Még mindig ilyen rossz szivarokat szí az öreg? – kérdezte a
doktor halkan a tanártól.</p>
<p>– Ilyet, míg olcsóbbat nem gyártanak, – felelte az nevetve.</p>
<p>És az apósához fordult:</p>
<p>– Nincs itt hideg, papa?</p>
<p>Megtapintotta az öreg kezét, hogy nem hideg-e? Aztán egy lapát
szenet vetett a kályhába.</p>
<p>A szobába felhallatszott a villamos kocsik <span class=
"pagenum"><a name="Page_67" id="Page_67">-67-</a></span> pokoli
csengetése és a teherhordó szekerek dübörgése.</p>
<p>– Nem zavarja bátyám uram ez az utcai lárma? – kérdezte az öreg
Csurgó.</p>
<p>– Pah pah, nem, öcsém uram, – felelte nevetve az agg. –
Szeretem. Mindig az ablaknál ülök. Pah, pah, – nézem. Nem szelel az
izé? Tessék ez jobb. Ma már drágább a szivar is és rosszabb, mint a
mi időnkben volt.</p>
<p>– Minden drágább, – hagyta helyben Csurgó.</p>
<p>– A pénz is kevesebb. Pah, pah, hogyan tudnak az izék
megélni?</p>
<p>Azzal rábámult az öreg Csurgóra a lábától fölfelé:</p>
<p>– Pah, pah, hát levetette a magyar izét?</p>
<p>– Le, – felelte röstelkedve Csurgó, – lehuzták rólam.</p>
<p>– Kár. Pah, pah, örültem, hogy láttam. Én az enyimet régen
elizéltem, elnyűttem.</p>
<p>A szopókájából kiesett a szivar. A veje udvariasan fölvette.</p>
<p>A doktor halkan megjegyezte:</p>
<p>– Már nagyon remeg az öreg keze. <span class="pagenum"><a name=
"Page_68" id="Page_68">-68-</a></span></p>
<p>– Hinnéd-e, – felelt a tanár hasonló halkan, – hogy az öreg még
most is maga beretválkozik!</p>
<p>– Lehetetlen!</p>
<p>– Két óra hosszáig is eltart neki, de mintsemhogy három hatost
adjon a borbélynak, inkább félnapig is elborotválkozik.</p>
<p>– Ráér, – felelte a doktor.</p>
<p>Azzal magukra hagyták a két öreget.</p>
<p>– Pah, pah, – szólt Mayer a vendégének, – hát itt marad öcsém
uram?</p>
<p>– Itt, – felelte az öreg Csurgó, – a birtokomat pénzzé tettem,
aztán most már nincs gondom.</p>
<p>Az agg Mayer fölemelte a mutatóujját.</p>
<p>– Vigyázzon rá! Vigyázzon!</p>
<p>– Mire?</p>
<p>– Pah, pah, a pénzére.</p>
<p>– Átadtam a vőmnek, az jobban tud rá vigyázni.</p>
<p>Az agg Mayer rosszalón csóválta a fejét:</p>
<p>– Pah, pah, az hiba volt. Én a vőmnek nem adtam még egy petákot
se. Majd ha meghalok, pah, pah. <span class="pagenum"><a name=
"Page_69" id="Page_69">-69-</a></span></p>
<p>És mélyen bentülő szemei megnedvesültek.</p>
<p>Aztán beszélgettek a szabadságharcról, Görgeiről, a mai
politikáról, mindenféléről, mint ahogy az öregek szoktak.</p>
<p>Itt azonban eltért a nézetük. Az öreg Csurgó azt állította, hogy
Magyarország épp úgy lehet független állam, mint Svájc, az agg
Mayer azonban a Habsburg-házat vélte föntartó erőnknek.</p>
<p>– Ők védik az erszényt pah, pah, tehát védik a földet is, amely
az erszénynek terem.</p>
<p>– Kifosztják az országot! – mondotta fölhevülten az öreg
Csurgó.</p>
<p>Ott maradt még egy óra hosszáig, aztán ő is elbúcsuzott.</p>
<p>– Hát hogy mulattak? miről beszélgettek? – kérdezték doktorék
kiváncsian.</p>
<p>Az öregúr kedvetlenül legyintett:</p>
<p>– Még csak egy pohár borral se kínált meg az a lakáj.
<span class="pagenum"><a name="Page_70" id=
"Page_70">-70-</a></span></p>
<h2>V.</h2>
<p>Másnap az öregúr köhögött és tüsszögött. Az orvos azonnal
megállapította, hogy baloldali tüdőhülés a baja. Napokig nem
eresztették ki a szobából. Az öregúrnak azonban nem tetszett az
udvari szoba. Járkálást hallott az emeleten, és az zavarta őt.</p>
<p>– Adjatok másik szobát, – mondotta, – itt a fejemen járnak az
emberek. Mindig azt gondolom, hogy otthon vagyok és hogy a
padlásomon jár valaki.</p>
<p>Hát áttették éjszakára az ágyát a várószobába. Az már utcai
volt. De ott meg egész éjjel nem aludt az öreg a kocsik
robogásától, meg a villamos kocsik csengetésétől.</p>
<p>– Adjatok másik szobát.</p>
<p>Hát csak visszatették az udvariba. Azt <span class=
"pagenum"><a name="Page_71" id="Page_71">-71-</a></span> mondták
neki, hogy a tavaszig csak tűrjön, majd akkor átköltöznek a
szanatóriumba.</p>
<p>Az öregúr aztán minden este beszólította hol az inast, hol a
szobaleányt és felizentetett az emeletre, hogy „tiszteli őket, lent
is laknak“.</p>
<p>Persze az izenet sohse jutott fel az emeletre. Öt perc múlva már
megint hallatszott a dobogás és az öregúr boszankodott.</p>
<p>Azt kérdezi az egyik napon az inastól:</p>
<p>– Te Józsi, hogy van az az asszony?</p>
<p>Az inas elértette, hogy melyik asszonyról van szó. Vállat
vont:</p>
<p>– Tudom is én!</p>
<p>Az öregúr megbotránkozott ezen a feleleten:</p>
<p>– Ejnye, hogy az ördög rázza meg a füledet, hát így felelsz te
nekem!</p>
<p>A doktor erre a szóra toppan a szobába.</p>
<p>– Nézzed már, – mondja az öregúr boszúsan duhogva, – azt
kérdezem ettől a kölyöktől, hogy hogy van az az asszony, hát csak
vonogatja a vállát. Hiszen ha valakinek a kutyája beteg, még azzal
is gondolok.</p>
<p>A doktor összeszidta az inast, hogy vállvonogatással ne
feleljen. <span class="pagenum"><a name="Page_72" id=
"Page_72">-72-</a></span></p>
<p>Az öregúr ráduplázott:</p>
<p>– Most azonnal elmégy hozzá, és megtudakolod, hogy, hogy és
miképpen vagyon az állapotja!</p>
<p>A doktor azonban egy pillantásával visszatartotta az inast.</p>
<p>– Édesapám, – mondotta nyugodtan, – azt mink nem tehetjük, hogy
minden betegünket számon tartsuk. Amennyi betegem nekem van, száz
inast kellene tartanom, hogy ide-oda szaladgáljanak. Az itt nem
szokás. Ha rosszabbul van a beteg, úgyis eljön, ha meg jobban van,
eszébe se jut az orvos többé.</p>
<p>Azzal újra kiment a szobából.</p>
<p>Az öregúr egydarabig magában mormogott, aztán újra becsöngette
az inast.</p>
<p>– Nesze, – mondotta megenyhült hangon.</p>
<p>S egy koronát nyomott az inas markába.</p>
<p>– A vőmnek igaz a szava: nem járhattok minden betegnek
utána.</p>
<p>– Hászen, – felelte az inas a koronától buzgóságra hangoltan, ha
éppen kivánni tetszik… nem messzi lakik az az asszony, csak itt a
Práter-utcán. A 77-ik szám.</p>
<p>– Ösmered? <span class="pagenum"><a name="Page_73" id=
"Page_73">-73-</a></span></p>
<p>– Ösmerem. Náluk inaskodtam gyerekkoromban. Az ura órás
volt.</p>
<p>– Hát nem járt itt azóta?</p>
<p>– Járt biz az instálom.</p>
<p>– Járt? Hát nem engem keresett?</p>
<p>– De a tekintetes urat kereste.</p>
<p>– Hát mér nem eresztetted be?</p>
<p>Az inas vállat vont:</p>
<p>– Elküldtük.</p>
<p>Az öregúr ezen megint megbotránkozott:</p>
<p>– Elküldtétek? Hát mér küldtétek el?</p>
<p>Az inas a vállát vonogatta; látszott rajta, hogy hazudásra
készül. Az öregúr megint felfortyant:</p>
<p>– Te küldted el! Hogy mered te elküldeni, aki énhozzám jön? Hát
ki vagy te itt? Lesz gondom rá, hogy kívül kerülj a küszöbön!</p>
<p>– De nem én küldtem el, tekintetes uram! – mentegetődzött az
inas. – Bizony Isten nem én küldtem el. Én nem is láttam. Lehet
különben, hogy nem is ő volt itt, csak én gondoltam.</p>
<p>– Hát persze, hogy nem ő volt, – szólt <span class=
"pagenum"><a name="Page_74" id="Page_74">-74-</a></span>
lecsillapodva az öregúr. – Bizonyosan más volt az, akit
elküldtek.</p>
<p>Egy napszámos-féle kéregetőre gondolt, akit az ablakon át
látott. A kéregetőt a veje utasította el. Valami városi tilalmat
emlegetett a veje, meg holmi jótékony intézeteket.</p>
<p>De az asszony mégis nyugtalanította. Délben az asztalnál meg is
említette, hogy jó lenne utána nézni, használt-e neki a
sülttök?</p>
<p>Ezekben a napokban valami nyomottság ült a családon. Az öregúr a
veje nagy elfoglaltságának tulajdonította a nyomottságot. Hát
szinte jólesett látnia, hogy a kérdésen földerülnek. Ő ugyan nem
tréfának mondta, de jobb, ha annak értik.</p>
<p>Hát nevetett ő is.</p>
<p>– A lidérc vigye el, – mondotta, – nem megy ki az eszemből az az
asszony. Mégis törődni kellene vele. Hátha fekszik, aztán nincsen
senkije se?</p>
<p>– Mindenkinek van valakije, – szólt megnyugtatóan az orvos. – És
ha nincs senkije, hát keres magának, amikor bajban van.
<span class="pagenum"><a name="Page_75" id=
"Page_75">-75-</a></span></p>
<p>– Hát nem mindig, – felelte rá az öreg. – Lássátok én is azért
jöttem hozzátok, mert nem volt senkim. Még el se mondtam
nektek.</p>
<p>És elbeszélte, hogy az ősz elején egy reggel az ablakra
pillantott és ködöt látott. Megdöbbenve csönget a cselédjének s
kérdi tőle, hogy fagyott-e az éjjel?</p>
<p>– Dehogy fagyott, tekintetes uram, – feleli álmélkodva a cseléd.
– Ki hallotta, hogy már Szent Mihálykor fagyjon?</p>
<p>– Csak a ködrül gondoltam, Kati.</p>
<p>– Micsoda ködrül, tekintetes uram?</p>
<p>– Micsoda ködrül? Hát csak nem vagyok vak!</p>
<p>És az ablakra mutatok.</p>
<p>Kati se szól többet, kifordul nagy szégyenkezve. Akkor látom
magam is, hogy nem köd a szürkeség, hanem az ablak szennyes.</p>
<p>– Hát ezen boszankodtam én meg, – fejezte be az öregúr. –
Rögvest hivattam is a zsidót: aláírtam neki az eladási szerződést.
Vesződjék tovább a menydörgős menykő a cselédekkel!</p>
<p>Itt a pipáját kivánta az öreg. A Jenő <span class=
"pagenum"><a name="Page_76" id="Page_76">-76-</a></span> gyerek
kereste, de nem találta. Akkor az öreg maga állt neki a keresésnek
és rá is talált a sifonér tetején.</p>
<p>Akkor nagy örömmel rágyujtott. És amíg szivogatta a pipáját,
hasonlított az arca az öreg macskáéhoz, amely a kemence padkáján a
melegen, a csendben elnyujtózva magában dorombol.</p>
<p class="center">*</p>
<p>Estefelé azonban megint eszébe jutott a beteg órásné. Fölvette a
kabátját és megkereste a botját is.</p>
<p>A leánya útját állta:</p>
<p>– Hová, atyuskám? Csak nem akar tán kimenni ilyen csúf
időben?</p>
<p>Mert borongós novembervégi nap volt, nem sétálásra való.</p>
<p>– De kimegyek, – felelte az öreg.</p>
<p>Egy pillanatig maga elé nézett, tűnődött, hogy megmondja-e hová
indult? De annyiszor kimosolyogták már az asszonyáért, hogy mégse
mondta meg. <span class="pagenum"><a name="Page_77" id=
"Page_77">-77-</a></span></p>
<p>– Csak kimegyek, – ismételte szeliden. – Járok egyet.</p>
<p>Az utca neve és a házszám az eszében maradt. Megkérdezte három
embertől is, merre menjen. Odatalált. <span class=
"pagenum"><a name="Page_78" id="Page_78">-78-</a></span></p>
<h2>VI.</h2>
<p>Azok az alacsony földszintes házak a József-városban még a múlt
századokból maradtak fenn. A kapu többnyire zöld; az ablakokban
egy-két cserép virág; a lakók többnyire kis udvari szobákban
laknak: az udvar közepén szivattyus kút van, és itt-ott az ajtó
mellett virágzó leánder.</p>
<p>Ilyenféle ház volt az is, amely előtt az öregúr megállt.
Csakhogy a kapu mellett bolt is állt, s a kapun varga-címer: fekete
papirosból kivágott cipő. Mellette meg egy másik címer: egy nagy
óralap. Az már bádogra volt festve, s név is állott alatta: Polgár
Balázs órás mester. De avas volt már mind a két címer. Beleillettek
az utca régiségébe. <span class="pagenum"><a name="Page_79" id=
"Page_79">-79-</a></span></p>
<p>Az udvarból egy nyekergő olasz-verkli hangja hallatszott.
Fulladozva fujt egy Bellini-áriát, s hirtelen abbahagyta egy
híd-akkordban.</p>
<p>Az öregúr belépett. Fiatal verklist látott az udvar közepén,
kopott ruházatút, gajmós kezűt. Egy asszony épp akkor nyujtott a
verklisnek adományt, – s kifele tuszkolta. Ezért szakadt meg a nóta
a befejezés előtt.</p>
<p>– Édes hugom, – mondotta az öregúr, – melyik szoba itt a beteg
órásnéé?</p>
<p>Az asszony kissé elnyitotta a szemét a hugom szóra, de aztán
mégis megmutatta a szobát.</p>
<p>– Az ottan hátul, amelyik fölött az óra van.</p>
<p>Korhadt vén barna ajtó volt az. Fölötte egy gyermekarc-nagyságu
óraszámlap, amelynek a közepét szöggel verték által. Varga is
lakott az órás mellett. Most künn dolgozott télikabátban az ajtaja
előtt, bizonyára azért, mert künn több volt a világosság.</p>
<p>Az öregúr azonban nem ügyelt a vargára: egyenesen az órával
jelzett ajtónak tartott, amelynek üvegtáblája mögött egy tízéves
forma kékruhás leányka olyan hangosan <span class=
"pagenum"><a name="Page_80" id="Page_80">-80-</a></span> tanulta a
babiloni fogságot, hogy kihallatszott.</p>
<p>A leányka kinyitotta az ajtót.</p>
<p>– Hát hogy van anyád? – szólította meg az öregúr.</p>
<p>A gyermek csodálkozva nézett a fehérszakállu úrra.</p>
<p>– Bent van, – mondotta. – Dolgozik.</p>
<p>És félrelépett, hogy az öregúr bemehessen.</p>
<p>A konyhában egy hatéves forma másik leányka ült.
Papiros-katulyával játszott. Az öregúr vigyázva lépett el mellette,
s bekopogtatott a jobbra nyilló üvegajtón.</p>
<p>De egyúttal be is lépett. Az ajtó félig nyitva volt, s ott látta
az asszonyt az ablaknál. Asztalka mellett ült, s jókora faliórának
a belsején babrált. Az asztalka tele volt órás szerszámmal.</p>
<p>– Agyisten, – mondotta az öregúr.</p>
<p>Az asszony letette az órát, s hátrapillantott a szoba belseje
felé.</p>
<p>– Kérem, csendesen, – mondotta bágyadt hangon. – A bérlő úr
alszik.</p>
<p>Látszott rajta, hogy nem ismeri meg az öregurat. <span class=
"pagenum"><a name="Page_81" id="Page_81">-81-</a></span></p>
<p>– Hát hogy vagyunk? Használt-e a sülttök? – kérdezte vidáman s
halkabban az öregúr. – Látom, hogy fenn van, hálistennek.</p>
<p>Az asszony arca ekkor kiderült. Fölállott: kezet akart csókolni,
aztán támolyogva nyult székért, és az öregúr elé tette.</p>
<p>– Köszönöm, – mondotta, – az állapotom nem sokat javult, de
talán a jó Isten megsegít.</p>
<p>– Hát az ura hol van?</p>
<p>– Az uram? A kerepesi temetőben. Magam dolgozgatok mióta
meghalt.</p>
<p>– És érti maga ezt a mesterséget?</p>
<p>– Értem valamennyire. Nem tanultam, csak amit látásból tudok. Az
óra megmutatja maga-magát. Csak a zsebórákat nem tudom
megigazítani.</p>
<p>Aztán elmondta, hogy az ura a tavaszon halt meg, hirtelen,
váratlan, és azóta mintha egy láthatatlan ellensége volna az égben:
csapás csapás után éri. De mindent elviselt volna, csak ez a
betegség ne lepte volna meg. Úgy érzi, mintha a halál a küszöbön
ülne.</p>
<p>Itt az asszony kétszer-háromszor lehunyta <span class=
"pagenum"><a name="Page_82" id="Page_82">-82-</a></span> a szemét,
s fonnyadt arcán két könycsepp futott végig.</p>
<p>– Mi lesz evvel a két szegény kis leánynyal? – mondotta kifelé
pillantva.</p>
<p>S behívta a két kisleányt. Odaállította őket az öregúr elé:</p>
<p>– Ime ezek azok, akikre rá lehet adni az Isten árvája nevet. Az
idősebbik Lenke, a kisebbik Zsuzsika.</p>
<p>A két gyermek komoly figyelemmel nézett az öregúrra. Nem tudták
mért árvázza őket annyira az anyjok, de bizonyára érezték már
sorsuknak előre lengő fekete fátyolát. Álltak némán és néztek
ártatlanul.</p>
<p>Mind a kettőn kökényszín-kék ruhácska volt; sötétszőke hajuk
egyformán vállig érő: mind a kettő arca színtelen városi arc,
amelynek haloványságát méginkább feltünteti a szemnek feketesége. A
kis Zsuzsi egy fejjel kisebb volt s valamivel teltebb arcu mint a
nénécskéje; máskülönben hasonlítottak egymáshoz.</p>
<p>Az öregúr megsimogatta a kisebbik leány arcát.:</p>
<p>– Te vagy a Zsuzsika? Nekem is volt <span class=
"pagenum"><a name="Page_83" id="Page_83">-83-</a></span> egy
Zsuzsika nevü leányom. Olyanforma volt, mint te vagy. De az én
leányom… elment…</p>
<p>A zsebébe nyúlt, és néhány rézpénzt adott a két leánynak.</p>
<p>– És hol van a bácsi leánykája? – kérdezte Zsuzsika.</p>
<p>– Nem tudom. Valahol a csillagok fölött, – felelte ellágyult
hangon az öregúr.</p>
<p>És hosszan nézett a leányka ártatlan arcára s megsimogatta az
arcát.</p>
<p>– Milyen kedves vagy te Zsuzsika!</p>
<p>Aztán az asszonyhoz fordult:</p>
<p>– Az orvosok sokszor csalódnak. Lám az én leánykámról azt
mondták, életben marad, s másnap meghalt. Én rám meg már kétszer
rámadták az utolsó kenetet, s itt vagyok.</p>
<p>Az asszony kiküldte a két gyermeket az udvarra.</p>
<p>– Három orvosnál voltam, – mondotta aztán azon a szenvedő
hangon, amely a visszafojtott sírás hangja, – egyik se
biztatott.</p>
<p>Az asszony arca valóban máris halottarc volt: sárga és csontig
lesorvadt. A szemét ólomszinü árnyék környékezte. <span class=
"pagenum"><a name="Page_84" id="Page_84">-84-</a></span></p>
<p>– És ha az orvosok egy szót se szóltak volna, akkor is tudnám,
hogy mi a sorsom. Anyám is ebben a bajban halt meg. Félesztendeig
huzta. Az utolsó két hónapban feküdt már és fogyott-fogyott.</p>
<p>– Dehiszen maga fenn jár.</p>
<p>– Fennjárok, de mi haszna: csak aludttejjel élek, aztán majd
egyszer azt se lehet…</p>
<p>– Hát tököt nem eszik?</p>
<p>Az asszony a fejét rázta:</p>
<p>– Már késő. Korábban talán még használt volna.</p>
<p>Egy fali óra erős csöngéssel verte a négyet. A másik óra nyomban
követte.</p>
<p>A szoba belsejéből ekkor rekedtes férfihang hallatszott:</p>
<p>– Polgárné gyertyát ide vagy gyujtót!</p>
<p>Az asszony összerezzent, s tétován nézett az asztalon heverő
svéd gyujtóra.</p>
<p>Azonban a hang egyszerre békésre változott.</p>
<p>– Nem pók.</p>
<p>E nyilatkozat után csend következett. Az asszony mintha
könnyebben lélegzett volna. Az öregúr meg álmélkodva nézett az
<span class="pagenum"><a name="Page_85" id=
"Page_85">-85-</a></span> ágy felé: micsoda emberek ezek a
városiak, hogy annyira félnek a póktól? Falun bizony közönséges
valami az.</p>
<p>Az asszony susogva szólott:</p>
<p>– A bérlőm. Hirlapíró. Nappal alszik, mert éjjel dolgozik.</p>
<p>Az ágyból ugyanekkor egy fakóarcu szakállas ember emelkedett
föl, s lomha mozdulatokkal öltözködött, miközben megszólalt:</p>
<p>– Polgárné.</p>
<p>– Tessék Hunyadi úr.</p>
<p>– A cipőmet nem adta oda a suszternak? Hát nem megkértem magát,
hogy igazíttassa meg!</p>
<p>Ez szemrehányó hangon volt mondva. A hirlapíró a cipőjét a
kezében tartva, boszusan nézett az asszonyra.</p>
<p>– De Hunyadi úr kérem, – mentegetődzött élénken az asszony, – én
odaadtam a suszternak a cipőjét.</p>
<p>– Hát akkor mért nincs megcsinálva?</p>
<p>Az asszony vállat vont:</p>
<p>– Azt mondta, hogy önnek száz forintért se. <span class=
"pagenum"><a name="Page_86" id="Page_86">-86-</a></span></p>
<p>– Micsoda? – szólott elképedve Hunyadi.</p>
<p>– Hogy száz forintért se dolgozik önnek.</p>
<p>A hirlapíró lecsapta a cipőjét:</p>
<p>– No ez hallatlan! Majd beszélek én vele mindjárt!</p>
<p>Sebesen megmosdott és megtörülközött. Hogy így törülközve
előbbre lépett, az öregúr látta, hogy Hunyadi úr domborodott szemü,
fekete fiatal ember, és hogy dühös.</p>
<p>– Kérem, – szólott az ember Polgárnénak, – készítse el a
teámat.</p>
<p>És míg a szakállát dörzsölte, így folytatta a beszédet:</p>
<p>– Beteg kegyed, vagy mi a fene? Ha beteg, akkor felmondok!</p>
<p>– Csak múló baj, – felelte látható megijedéssel az asszony. –
Higyje el Hunyadi úr, hogy csak múló baj. Aztán visszatér az én
egészségem. Ilyen csendes lakást különben se találna sehol. A
verkliseket innen kiküldik és az én két kis leányom mintha nem is
volna a világon.</p>
<p>Eközben az órás-asztal sarkán meggyújtotta a spirituszos főzőt.
Oda volt az készítve előre. <span class="pagenum"><a name="Page_87"
id="Page_87">-87-</a></span></p>
<p>Az öregúr már megmozdult, hogy elmenjen, de az asszony zavara és
hazugsága megdöbbentette.</p>
<p>A Hunyadinak nevezett úr fölcsatolt egy négyujjnyi széles
gallért, de egyszerre mintha megmerevedett volna:</p>
<p>– Hallja Polgárné! Hol a fenébe alszik maga? Hiszen itt csak egy
ágy van!</p>
<p>És a szakálas férfiu a nyakkendőjét leeresztve bámult széjjel a
szobában.</p>
<p>Az asszony meginkább megzavarodott.</p>
<p>– A díványon, Hunyady úr. Hát nem látja, hogy dívány is van?</p>
<p>Az öreg úr csak ekkor pillantott körül a szobában. Valóban nem
lehetett látni több ágyat, csak egyet, meg egy vörös szövetü, ócska
diványt. Egy sárga körtefa almárium és egy polituros öreg kredenc
foglalta el a szoba többi részét. A falon egy régi olajnyomatu
Magdolna-kép és néhány bádogfotografia függött. Az órásmesterséget
csupán az ablaknál lévő asztalka jelezte, meg két régifajta
falióra.</p>
<p>E közben a haragos bérlő felöltözött. <span class=
"pagenum"><a name="Page_88" id="Page_88">-88-</a></span> Hamvas
téliruhát öltött magára, amelytől az arca még sápadtabbnak
látszott.</p>
<p>– Maga hazudik, Polgárné, – szólt nyersen. – Bocsánatot kérek,
de hazudik. Én kibéreltem magától egy ágyat, és csak reggel járok
haza; maga pedig benne hál az én ágyamban. Bocsánat, nem mondom
határozottan, hogy maga, lehet hogy más. De nekem mindegy. Én
kibéreltem az ágyat, s ha valakit benne találok, kidobom
belőle.</p>
<p>– Nono, – szólalt meg ekkor megbotránkozással az öregúr.</p>
<p>Már készülődött hazafelé, s a kalapja a kezében is volt már, de
ez a durva hang felindította.</p>
<p>– Micsoda nono? – szólt Hunyadi úr.</p>
<p>Előbbre lépett és szembe nézte az öreget.</p>
<p>– Kicsoda ön? és mért mondja: Nono? Talán bagatel-bíró ön? Vagy
ön hál az én ágyamban éjjelenkint?</p>
<p>– Hál ám a menydörgős menykő! – felelte feltruccanva az
öregúr.</p>
<p>– Hát akkor mit akar? Mit avatkozik ez én ügyembe?</p>
<p>– Én nem avatkozok semmibe, felelte keményen az öregúr, – de az
mégis pogányság, <span class="pagenum"><a name="Page_89" id=
"Page_89">-89-</a></span> hogy… Hát ha valaki ilyen beteg, mint ez
a szegény asszony, ki lehet az ilyet dobni az ágyból? Mégis csak az
ő ágya, nem az úré.</p>
<p>Az asszony elfordulva állott és zsebkendőt emelt a szeméhez.</p>
<p>Hunyadi úr egy percig hallgatva és dühösen nézett az öregúrra
aztán, hogy az öregúr is vasvillásan nézett reá, megfordult és
hátrafele beszélve felelte:</p>
<p>– Ha én kibérlem az ágyat, az ágy az enyém. Ha pedig más hál
benne, bitorolja az én jogomat. Felmondok, ezennel felmondok.</p>
<p>Az öregúr arra gondolt, hogy ez az ügy nem tartozik reá, fogta a
kalapját és jóéjszakát kivánt.</p>
<p>Az ajtóban a kisebbik leány olyan elgondolkodón nézett az
öregúrra, hogy látszott rajta: valamit akar mondani.</p>
<p>Az öregúr megállt és megsimogatta az arcát:</p>
<p>– Jól tanuljatok! Jók legyetek!</p>
<p>– Bácsi, – szólalt meg a gyermek, – hogyan ment oda a maga kis
leánya!</p>
<p>– Hová galambocskám?</p>
<p>– A csillagok fölé. <span class="pagenum"><a name="Page_90" id=
"Page_90">-90-</a></span></p>
<p>– Angyal vitte oda, – felelt elérzékenyülve az öregúr. – Angyal
vitte oda.</p>
<p>– Milyen angyal?</p>
<p>– Nem tudom.</p>
<p>– Olyan, aki karácsonykor jár?</p>
<p>– Olyan.</p>
<p>A haragos lakó ekkor kiruccant az ajtón, és megállt a varga
előtt:</p>
<p>– Hallja maga! Igaz, hogy maga elutasította az én cipőmet?!</p>
<p>– Igaz, – felelt a varga nyugodtan, félvállról.</p>
<p>Az öregúr figyelme rájok fordult.</p>
<p>– És hogy – folytatta még emeltebb hangon Hunyadi úr, – maga azt
mondta, hogy száz forintért se?!</p>
<p>– Igaz, – felelt a varga nyugodtan.</p>
<p>Őszfejü kis ember volt, kissé nagyarcu, borostás szakállu és
szurtos, rongyos, mint a vargák szoktak lenni a
munka-asztalnál.</p>
<p>A hirlapíró éles hangon folytatta a vallatást:</p>
<p>– És mért, ha szabad tudnom?</p>
<p>– Azért, – felelte a varga a fonál végét megnyálazva, – hát
azért, mert maga ahhoz <span class="pagenum"><a name="Page_91" id=
"Page_91">-91-</a></span> a népfajhoz tartozik, a melyik az én
uramat megkínozta, megölte.</p>
<p>– Ki az ördög a maga ura?</p>
<p>A varga felállott és erősen a szemébe nézett a hirlapirónak:</p>
<p>– Az én uram ama názáreti Jézus, akinek a kezébe, lábába talán
éppen az úrnak az öregapja verte a szeget Jeruzsálemben.</p>
<p>A hirlapíró meghátrált egy lépést a vastagnyaku kis lompos ember
előtt, aztán meg a szeme közé nevetett:</p>
<p>– Bolond maga Fábián!</p>
<p>– Bolond aki mondja! – csattant vissza a varga.</p>
<p>S visszaült a székére. Varrta tovább a cipőt, mintha mi sem
történt volna.</p>
<p>A hirlapiró visszatért a szobába.</p>
<p>Az öregúr még egy pillanatig ott állt s bámulta a vargát, aki
nyugodtan dolgozott tovább. Aztán megsimította a kisleány
állát:</p>
<p>– Ha megint eljövök, hozok neked cukrot.</p>
<p>S kilépett a kapun.</p>
<p>Az utcát ekkor kezdte ellepni a sötétség. Egy lámpagyujtogató
sebes iramodással járt keresztül-kasul a Práter-utcán a gyujtogató
<span class="pagenum"><a name="Page_92" id=
"Page_92">-92-</a></span> póznával; világosságot lobbantott a
gázlámpásokba.</p>
<p>Az öregúr tünődve ballagott hazafelé: Miféle ember lehet az a
dühös? Hát az a varga mi fán termett, hogy most akar megtorolni egy
kétezer esztendős bűntettet?</p>
<p>De azért tetszett neki.</p>
<p>Aztán meg az asszonyra gondolt: hogy elhazudta a baját! Mért
hazudta el? Az öregúr nem szerette a hazugságot.</p>
<p>Kiért a Körutra. Ott a világosság már erősebb volt s a forgalom
élénkebb. Az esti lapokat áruló gyerekek futottak az utca mindkét
felén, és éles hangon kiáltották:</p>
<p>– Esti Ujság! Ábendblatt!</p>
<p>Az öregúr megállott.</p>
<p>– Ábendblatt? Bizonyosan ezt írja az a Hunyadi János!</p>
<p>Haragudott Hunyadi Jánosra. Voltaképpen nem volt rá oka, hogy
haragudjék, de ráragadt az izgalom ott az udvaron, mikor Hunyadi a
vargával civódott.</p>
<p>Egy kéz ismét esti lapot nyujtott eléje:</p>
<p>– Esti Ujság!</p>
<p>A hang öreg volt és szomoru. Az öregúr <span class=
"pagenum"><a name="Page_93" id="Page_93">-93-</a></span>
rápillantott. Egy félkaru negyvennyolcas honvédet látott az ismert
honvédsapkában; rongyos atilláján a vitézségi érdemjel, amilyent ő
is takargatott a fiókjában.</p>
<p>– Ejnye, – mondotta az öregúr a fejét csóválva. – Hát mért nem
megy be maga a honvédmenházba?</p>
<p>– Nem vesznek be uram. Tele van.</p>
<p>– Dehát segítséget csak kap valamit?</p>
<p>Az öreg-honvéd vállat vont:</p>
<p>– Lehet hogy kapnék, de nem kérek. Én nem koldulok, annál
büszkébb vagyok.</p>
<p>– Nem úgy értem. Az ország megszavaz minden évben valami
összeget. A haza ad a hőseinek…</p>
<p>– Szivarvéget, – felelte búsan az öreg honvéd. A jólelkü mai
nemzet szivarvéggel tartja a szabadságháboru hőseit. Lehet olvasni
az ujságban mindennap. Szivart nem lehet olvasni, csak mindig
szivarvéget. Dicső nemzet ez uram. Érdemes volt érte a félkaromat
Isaszegen hagynom.</p>
<p>És egy arra haladó úrnak nyujtotta az ujságját:</p>
<p>– Tessék venni Esti Ujságot. <span class="pagenum"><a name=
"Page_94" id="Page_94">-94-</a></span></p>
<h2>VII.</h2>
<p>Míg az öregúr odajárt, doktorék azon tanácskoztak, hogy az idén
megnyitják a szalonjukat: vendégnapot jelölnek ki ők is minden
hétre.</p>
<p>A napban hamar megállapodtak: keddre tették. A teás csészék
megvételét Bárányné vállalta el. Nagyobb gond volt a meghívók
összeállítása. A doktor szeretett volna néhány előkelő családot
meghívni, akiktől azonban az asszonyok fáztak.</p>
<p>Mert a szalonjuk nem volt valami tágas és pompa tekintetében
bizony harmadrangu. De a doktornak ismeretség kellett, előkelő
ismeretség, hogy a nevét emlegessék s a tavaszszal építendő
szanatórium legalább is egy bárót kapjon az első vendégek közé.
<span class="pagenum"><a name="Page_95" id=
"Page_95">-95-</a></span></p>
<p>Végre is úgy oldották meg a nehéz kérdést, hogy az összeállított
névsornak felét kitörülték s néhány ismeretlen hirlapírót jegyeztek
be. Az ilyen zsúrokon minden hirlapíró felér egy báróval.</p>
<p>Azt is elhatározták, hogy a szalont újra bútorozzák. A régi
bútorokat eladják valami ócskásnak. Aztán a betegváró szalont is
átalakítják azokra az estékre.</p>
<p>Báránynénak még egy aggodalma támadt:</p>
<p>– Hát a pipa? – mondotta a doktornéhoz fordulva, – a pipa? Mit
csinálunk, ha a papának eszébe jut rágyujtani, s bejönni a
szalonba?</p>
<p>Erre a kérdésre mind a hárman elmosolyodtak, de aztán komolyan
tárgyalták.</p>
<p>– Egyszerüen megmondjuk neki, – szólt a doktor, – hogy ezeken az
estéken ne pipázzon.</p>
<p>– Majd én megkérem, – mondotta a doktorné.</p>
<p>– De necsak este, – vélte Bárányné, – nappal se; legalább a
szalonban aznap ne forduljon meg. Hiszen mind kipergeti a hamut a
szőnyegre. <span class="pagenum"><a name="Page_96" id=
"Page_96">-96-</a></span></p>
<p>Úgy beszéltek az öregről, mint valami gyerekről.</p>
<p>– Én azt gondolom, – mondotta a doktor, – legjobb lenne a
pipáját betömni valamivel, hogy ne szeleljen.</p>
<p>Ezen ismét nevettek.</p>
<p>Mert csak egy pipája volt az öregúrnak. Szárat tartott hozzá
hatot is, de pipa nem kellett neki több.</p>
<p>– Rá kell szoktatnod szivarra, – szólott Bárányné a doktornak. –
Hiszen elvégre tűrhetetlen is már az a borzasztó pipafüst. Az
ablakkárpitok már is sárgák tőle.</p>
<p>– Ugyan kérlek, – szólt rá a doktorné, – semmivel sem erősebb
füst a szivarnál. Igaz-e Imre?</p>
<p>A doktor maga is szivarozott. Most is ott égett a szivar a
szájában.</p>
<p>– Hát persze, hogy nem erősebb, – bizonyított a felesége
mellett.</p>
<p>– De mégis több füst, – erősködött az özvegy. – Aztán a bácsi
folyton járkál a szobákban a pipájával, mint valami füstölővel.</p>
<p>Ez a beszélgetés már a rendelő óra után <span class=
"pagenum"><a name="Page_97" id="Page_97">-97-</a></span> történt. A
doktor a szekrénybe nyult s felöltött egy vadgalambszinü
havlokot.</p>
<p>– Gizuskám, – mondotta a köpenyege alját veregetve, – adj
pénzt.</p>
<p>Az asszonyka elkomolyodott.</p>
<p>– Amit künn hagytunk, abból már nincs, – mondotta aggodalmasan
nézve az urára, – a takarékból hozni meg már késő.</p>
<p>– De Imre, – szólalt meg ércesen Bárányné. – Hát az ötezer
forint már mind oda van?</p>
<p>– Nem türöm, hogy ilyen hangon beszélj velem, – felelte a
doktor. – Ha a feleségemnek nincsenek megjegyzései, neked nem
lehetnek.</p>
<p>– A feleséged akkor volna okos, ha nem adna egy fillért se, –
vágott vissza hevesen az özvegy. – El fogod kártyázni a
szanatóriumot.</p>
<p>Az orvos méltóságos nyugalmat erőltetett az arcára, de amúgyis
szintelen arcát méginkább elhagyta a vér.</p>
<p>– Nekem a kártyán elvesztett pénz ugyanaz, ami a gazdának a
vetőmag. Elvesz, <span class="pagenum"><a name="Page_98" id=
"Page_98">-98-</a></span> – megtérül. Az orvosnak az ismeretség a
fő. Pénzen is meg kell vennie.</p>
<p>Azzal nyájasan fordult a feleségéhez. A kezét a kezébe vette és
megsimogatta:</p>
<p>– Mégis mennyi van a háznál?</p>
<p>– Négyszáznegyven korona.</p>
<p>– Adsz belőle?</p>
<p>Az asszony szótlanul nyult a kebelébe. Az ott levő zsebecskéből
kivett egy kis kulcsot és felnyitotta a Wertheim-szekrényt.</p>
<p>– Vidd el mind, ha akarod.</p>
<p>A doktor kivette a négy százast és hanyagon zsebregyürte.</p>
<p>– Visszahozom, légy nyugodt, csak tudod, jó, ha az embernél van
egy kis szerencseváró pénz is.</p>
<p>Azzal megcsókolta feleségét és elsietett.</p>
<p>A két asszony szótlanul hallgatta az eltávozó lépéseket, azután
az özvegy kifakadt:</p>
<p>– Elsülyeszted az uradat! Te magad sülyeszted a sárba!</p>
<p>– Én! – szólt elhülve az asszony.</p>
<p>– Te. Ha én a te helyedben volnék, egy garast se adnék neki.</p>
<p>– Nincs jogom megtagadni tőle. A pénzt <span class=
"pagenum"><a name="Page_99" id="Page_99">-99-</a></span> ő keresi,
ő rendelkezik vele. Ha akarná, a kasszakulcsot is magánál
tarthatná. Más háznál kiadja a férj a havi költséget az
asszonynak.</p>
<p>– De ez a pénz, amit most adtál, nem az ő keresete.</p>
<p>– Ami az enyém, az az uramé is.</p>
<p>– Az a pénz a családé együttvéve. És te bünös vagy, ha ki nem
szabadítod az uradat a kártyások körme közül!</p>
<p>A hegyes orru asszonyka szinte tüzet fujt. A másik nyugodt
iparkodott lenni, de a szíve hevesen verrt már: türelme
elszakadóban volt.</p>
<p>A folyóson ekkor az öregúr csoszogó lépései hallatszottak.</p>
<p>A doktorné kiment eléje.</p>
<p>– Mit hozott apám?</p>
<p>Egy nyaláb ujság volt az öregúr hóna alatt:</p>
<p>– Nesztek, – mondotta, – Esti Ujság meg Ábendblatt! <span class=
"pagenum"><a name="Page_100" id="Page_100">-100-</a></span></p>
<h2>VIII.</h2>
<p>Az első januáriusi kedden új pálmát vittek a doktor szalonjába.
A butorok már ki voltak cserélve. A meggyszinek eltüntek, s a
helyöket különféle zöld színek foglalták el. A fal sötétzöld
burkolatot kapott. A képkeretek ugyanolyan szinüekké váltak. A
diványok és székek pompás saláta-színt öltöttek. A villamos
lámpásokra áttetsző zöld selyem került.</p>
<p>Mindez a Bárányné ötlete volt. Ő a férje életében mindig a
festők közt mozgott. A férje ugyan mérnök volt, építő mérnök, de a
festői pályához vonzódott, s mind halálig azt gondolta, hogy a
szülei eltérítették az igazi hivatásától. Hát ha már nem
festhetett, legalább festők között élt; buzgón érdekelte minden
<span class="pagenum"><a name="Page_101" id=
"Page_101">-101-</a></span> műterem és minden képtárlat. A barátai
is többnyire festők voltak.</p>
<p>Egy téli vacsorán a festők vendéglőjében fantaziált egyszer
valamelyik Rafael:</p>
<p>– Ha valaha megszedelőzködök, két szalont fogok berendezni a
házamban. A téli szalonban minden piros lesz: mályvaszínü fal,
karminnal festett képkeretek, krapplakkal fényezett kőrisfa
butorok; rózsaszínű a lámpás is, a szőnyeg is, a fal is. A nyári
szalonban meg minden fehér lesz, kékbe játszó fehér; a képek
északsarki tájakat fognak ábrázolni; a csillárokat külön öntetem
jégcsapok alakjára; a szőnyegeim is hófehérek lesznek, de még
gyémántport is hintetek rájok. Csillogni fognak, mint a hó.</p>
<p>Báránynénak tetszett ez az ötlet, de később elvetette. Télre a
zöld szín való, gondolta: zöld fal, zöld bútorzat, zöld ruha, zöld
lámpások és lehetőleg sok növény.</p>
<p>Doktorék mindenben követték az ő izlését. A doktorné sárgába
hajló világos zöld ruhát csináltatott magának. Bárányné meg
fenyőzöldet. (Özvegynek sötétebb szín való.)</p>
<p>Hanem mikor a vendégnap előtt való <span class=
"pagenum"><a name="Page_102" id="Page_102">-102-</a></span> estén
megpróbálták a zöldernyős lámpásokat, oly beteg-színüvé vált az
egész család, hogy valamennyien lehangolódtak.</p>
<p>Különösen a doktor volt kétségbeejtő. Amúgy is viasz-arca olyan
halotti színt öltött, mintha a Rókus-kórház halottas kamrájából
szökött volna oda be a szalonba.</p>
<p>A doktorné nyulánk és szelid alakja beillett volna másvilági
léleknek. Bárányné meg olyan volt, mint ledi Mekbet lehetett a
gyilkosság után való reggelen.</p>
<p>– No, – mondotta keserüen a doktor, – most már csak egy tál
spenót kell az asztalra.</p>
<p>– Bolondság, merő bolondság! – dörmögött az öregúr.</p>
<p>– Mit ért a bácsi ehhez! – szólt sértődötten Bárányné. – A
falusi szalonok… No köszönöm. Láttam egy falusi szalont: köpőláda
volt a sarkában.</p>
<p>– Nálunk nincsenek szalonok, – felelte nyugodtan az öregúr. –
Nálunk van társalgó szoba, az a szalon.</p>
<p>– Hiszen mindegy az, – mondotta békitőn a doktorné.</p>
<p>A család kedvetlenül vacsorázott. A bajon <span class=
"pagenum"><a name="Page_103" id="Page_103">-103-</a></span> most
már nem lehet segíteni. De mit beszélnek majd a városban
holnapután?</p>
<p>A doktor különösen boszus volt. Szerette volna lehasogatni a
zöld kárpitokat, és kidobni minden bútort.</p>
<p>Azonban Bárányné nem engedett az igazából:</p>
<p>– Nincs izléstek, – mondotta. – Csak ami megszokott, az nektek a
szép. Meglássátok, hogy a vendégeitek másképp vélekednek!</p>
<p>A sajtnál tartottak. Az öregúr odaszólt a Jenő gyereknek:</p>
<p>– Jenőkém, hozd ide a pípámat.</p>
<p>Jenő nagyot pislantott az anyjára. Az anyja visszapillantott.
Aztán a gyerek átment a másik szobába.</p>
<p>A család hallgatva evett tovább.</p>
<p>A gyerek kis idő mulva visszatért:</p>
<p>– Nem találom, bácsi.</p>
<p>– Ejnye, – mondotta az öregúr, – ugyan hol is tettem le? Keresd
te is Józsi, – mondotta az inasnak.</p>
<p>A doktor az öreg elé tette a szivartárcáját.</p>
<p>– Gyújtson szivarra apám. Ezek kitűnő <span class=
"pagenum"><a name="Page_104" id="Page_104">-104-</a></span>
szivarok. Az angol konzultól kaptam, az meg a királyától. Egy
skatulyával adott neki az angol király.</p>
<p>– A manót! – szólt elbámulva az öreg. – No akkor
megkóstolom.</p>
<p>A szivar közönséges regalitász volt. De az öregúr fantáziáját
megragadta, hogy az angol király szivarjából füstölhet.</p>
<p>Rágyújtott.</p>
<p>– Dehát én nem értem, mi itt a baj? – mondotta a társalgást ott
folytatva, ahol negyedóra előtt elhagyták. – Ha zöld, hát zöld.
Eleinte furcsa, de aztán megszokja az ember.</p>
<p>Eddig maga is boszankodott a zöld szinre, de vacsora után,
amikor már az ember rágyújt, mindennel megbékül.</p>
<p>– Nem érti atyuskám, – magyarázta a doktorné. – A hölgyek, akik
eljönnek, azonnal elkedvetlenednek, mihelyt látják, hogy a
világítás elsápaszt minden arcot.</p>
<p>– Olyanná válik itt minden ember, – magyarázta a doktor is, –
mint a zöld béka.</p>
<p>– Hászen azon könnyü segíteni, – mondotta az öreg. – Tegyetek
piros ernyőt a lámpásokra. <span class="pagenum"><a name="Page_105"
id="Page_105">-105-</a></span></p>
<p>– Pompás gondolat! – kiáltotta megörvendve Bárányné.</p>
<p>Szinte rohanva ment a ruhás szekrényéhez és fölhányta ott a
különféle ruhákat. Végül egy régi piros szoknyáját rántotta elő,
amelyben valamikor leánykorában álarcos bálban vigadott. Abból
repesztett a lámpásokra ernyőt.</p>
<p>Megpróbálták. Hát a szoba zöldjét egyszerre meleg piros szín
derengte be. A szalon becsülete meg volt mentve.</p>
<p>– Zseniális gondolat atyuskám! – szólt a doktorné az öreget
megölelve.</p>
<p>– A bácsinak vannak ötletei! – mondotta Bárányné, – de hogyan
eltitkolta eddig a szakértelmét!</p>
<p>Az öreg büszkén és megelégedéssel mosolygott.</p>
<p>Nagyokat szítt a szivarból, aztán letette.</p>
<p>– No, – mondotta a fejét csóválva, – ha ilyet szí az angol
király, szeretném megkinálni a magam dohányából.</p>
<p class="center">*</p>
<p><span class="pagenum"><a name="Page_106" id=
"Page_106">-106-</a></span></p>
<p>Másnap aztán az öregúr naphosszat a pipáját kereste. Kerestette
a Jenő gyerekkel is, az inassal is, a szobaleánynyal is.</p>
<p>– Te Imre, – mondotta délben a vejének, – bizonyosan ellopták a
pípámat.</p>
<p>– Ki lopta volna el, – felelte álmosan a doktor, – nem pipázik
Budapesten senkise.</p>
<p>Az öregúr ismét ráfanyalodott az angol király szivarjaira.</p>
<p>Ezen a napon sűrűn szakadt a hó: nem mehetett ki, hát egész
délután aludt, meg a hírlapokat olvasta. Mégis örült a napnak, hogy
vendégek jönnek a házhoz. Már régen unatkozott. Sehogyse értette
meg, hogy hogyan mulhatnak el hetek, hónapok, vendég nélkül.</p>
<p>Holmi asszonyfélék jártak ugyan a házhoz, de azokkal ő nem is
állott szóba. Mit tudnak beszélni az asszonyok egyebet, mint
ruháról meg színházról!</p>
<p>– Te, Gizám, – mondotta a leányának délben, – add elő az
attilámat meg a csizmámat. Mégis ha vendégek fognak jönni, illő
tán, hogy felöltözzek.</p>
<p>– Dehogy, atyuskám, – felelte a leánya elmosolyodva, – így illik
magának redengotban. <span class="pagenum"><a name="Page_107" id=
"Page_107">-107-</a></span> Oly jól áll ez a ruha, olyan méltóságos
benne, mint valami öreg főispán.</p>
<p>És megcsókolta az apja arcát.</p>
<p>Öt óra tájban aztán szállinkózni kezdtek a vendégek. Földiék már
akkor ott voltak. A tanár a maga szokott feketeségében, a szép
asszony rózsaszínü színházi öltözékben. Nem mentek ugyan színházba,
de elhatározták, hogy azt fogják mondani. (Az öreg Mayer persze nem
volt velök.)</p>
<p>A szamovárt meggyujtották. Melléje egy asztalkára apró zsemlyét,
sonkát, kaviárt, teasüteményt halmoztak fel. A szamovár vörös
rézcsillogása is jól bele illett a zöld szalonba.</p>
<p>Három hölgy jött először: egy orvosnak a felesége és két felnőtt
leánya.</p>
<p>– Micsoda pompás szalon! – kiáltozták őszinte elámulással.</p>
<p>Aztán két orvos érkezett, s nyomukban egy szinész. Azok nem
bámulták a szalont, nem értettek hozzá.</p>
<p>A doktor bemutatta az apósát:</p>
<p>– Az apósom. Doktor Soproni egyetemi tanár; doktor Sánta,
Csepeli szinész. <span class="pagenum"><a name="Page_108" id=
"Page_108">-108-</a></span></p>
<p>Az öregúr amúgy magyarosan megrázta a kezöket.</p>
<p>– Isten hozta kedves öcsémuraim! Hát maga szinész? Bizonyisten
papnak néztem volna.</p>
<p>A szinész a Nemzeti Színház tagja volt. Fanyar mosolygással
biztosította az öregurat, hogy nem pap.</p>
<p>Aztán egy hirlapíró jött, elegáns nyulánk fiatal ember; később
egy öreg hölgy, akinek lornyet lógott a nyakában, s akit méltóságos
asszonynak szólítottak a többiek.</p>
<p>– Ki ez? – kérdezte az öreg halkan a vejét.</p>
<p>– Bányavári Grószné, – felelte a veje. – Nehogy szidja előtte a
zsidókat.</p>
<p>A hirlapíró szintén megdicsérte a szalont, s mingyárt a sonkás
asztalhoz telepedett.</p>
<p>Az öreg hozzáment:</p>
<p>– Valahonnan ismerem magát öcsém, – mondotta tünődve, – de nem
jut eszembe honnan.</p>
<p>– Lehet, – felelte a hirlapíró nagyot nyelve. – Én sok emberrel
érintkezem.</p>
<p>– Hopp megvan! – mondta az öregúr <span class="pagenum"><a name=
"Page_109" id="Page_109">-109-</a></span> nagy örömmel. – Hiszen
maga az órásné lakója! Hogy van az asszony? Hát a vargával
kiegyezett-e fiatal barátom!</p>
<p>A hirlapírónak a torkán akadt a falat.</p>
<p>– Csitt, – mondotta fuldokolva. – Kérem… kérem… talán másról is
tudunk beszélgetni.</p>
<p>És boszusan nézett az öregúrra.</p>
<p>Az öreg látta már, hogy nem kellemes húrokat pendített meg.
Gondolta szivarral kedveskedik a hatodik nagyhatalomnak, s
körülnézett, hogy hol a szivaros láda?</p>
<p>A doktorné ekkor nyujtott át az egyik orvosnak egy teás
csészét.</p>
<p>– Hát teával itatod az urakat is? – mondotta az öregúr
elbámulva. Csak nem isznak ilyen löttyöt! Te Imre, hát mért nem
hozatsz fel egy üveg bort?</p>
<p>– Jól beszél urambátyám, – mondotta a szinész földerülve.</p>
<p>A doktor is iparkodott jónak itélni a megjegyzést. Intett a
szobaleánynak, hogy hozzon bort.</p>
<p>Az öreg méltóságos asszony ott ült az <span class=
"pagenum"><a name="Page_110" id="Page_110">-110-</a></span> öregúr
könyöke mellett. A lornyetjét a szemére emelte, s felszólt
hozzá:</p>
<p>– Csurgai úr, beleszokott-e már a fővárosi életbe? Most beszéli
a kedves leánya, hogy milyen nehezen vált meg a gazdaságától. Szép,
igen szép. És tetszik önnek ez a városi élet?</p>
<p>– Tetszeni tetszenék, – felelte az öregúr a vállát vonogatva, –
csak olyan nekem, mintha külföldön volnék. Ha kimegyek az utcára és
a boltosok nevét olvasom… A minap a Szerecsen-utcán mentem
végig.</p>
<p>Itt eszébe jutott a veje figyelmeztetése: egyet szippantott a
szivarból és ezzel elleplezte egy gondolatát. De már benne volt a
kerékvágásban, folytatta:</p>
<p>– Hát Magyarország ez? Hiszen az utcán is Ábendblattot árulnak.
Magyar ember nem olvas Ábendblattot!</p>
<p>– Kérem, kérem, – szólt a méltóságos asszony, a lornyetet
tagadón mozgatva, – azért ha valaki Ábendblattot olvas, vagy hogy
német neve van, nem következik belőle, hogy német.</p>
<p>– Már engedelmet kérek, – felelte az <span class=
"pagenum"><a name="Page_111" id="Page_111">-111-</a></span> öregúr
a fejét csóválva, – akinek rác bugyogó a ruhája, rác az, akinek
német a neve, német az. Mert ha még ötven krajcárt se ad egy magyar
névért, akkor én még öt fillért se adok a magyarságáért.</p>
<p>Az öreg méltóságos asszony nem beszélgetett vele többet.</p>
<p>Hunyadi úr ezalatt bőven bezsákmányolt, aztán szivarra gyujtott
és megnézte az óráját:</p>
<p>– A kultuszminiszternél is ma van zsúr, – mondotta. –
Megigértem, hogy elnézek.</p>
<p>Az öregúr ismét megfogta:</p>
<p>– Az asszonyt csak nem hagyta ott tisztelt barátom? – kérdezte
halkan, bizalmasan.</p>
<p>– De otthagytam, – felelte Hunyadi hidegen. – Semmi közöm véle.
Ne is tessék nekem emlegetni.</p>
<p>– Ej-ej, – mondotta az öreg elgondolkozva, – mégis kellene azon
a szegény asszonyon segíteni. Ki ápolja? Van-e pénze? Meglehet,
hogy már nem is bír fennjárni.</p>
<p>Azonban a hirlapiró akihez beszélt, eltünt előle. Az öregúr
bámúlva nézett körül, hogy hova lett? ekközben hozták a bort, s az
<span class="pagenum"><a name="Page_112" id=
"Page_112">-112-</a></span> öreg egyszerre elfelejtette az egész
Hunyadi-kort.</p>
<p>A cseléd a vörös borból talált felhozni, s az kiválóképpen
ízlett az öregnek. Kocintott az ivókkal, és csendes gyönyörüséggel
szopogatta a magáét.</p>
<p>– Ehez most már csak a pípám hiányzik, – mondotta a
szinésznek.</p>
<p>– A pípája? Hát pípázik? – kérdezte a szinész.</p>
<p>Mert oly elegánsan fel volt öltözködve az öreg, hogy nem
lehetett a ruhájához hozzáképzelni a pípát.</p>
<p>– Pípáznék öcsém, – felelte az öreg, – de tegnap nagy
rendezkedés volt itt, aztán a pípám elveszett.</p>
<p>– Vegyen másikat.</p>
<p>– Az ám, csakhogy az a másik nem olyan lesz. Az apámé volt.
Olyat nem árulnak öcsém még Debrecenben se. De most már gyanakszom,
hogy a diványos ember vitte el, aki a díványt hozta.</p>
<p>– Meglehet, – hagyta rá a szinész.</p>
<p>– Biztos öcsém, biztos! Annak az embernek olyan illavai pofája
volt. De nini, a <span class="pagenum"><a name="Page_113" id=
"Page_113">-113-</a></span> vőmnek a rendelő szobájában még nem
néztem. Hátha véletlenül odatette be a cseléd, hogy el ne
lopják?</p>
<p>Az öreg ezzel át is gyalogolt a rendelő szobába.</p>
<p>Míg a pípáját kereste, új vendégcsoport érkezett a szalonba. A
hirlapíró a szomszédházba ment zsúrra egy bankárhoz, és azonnal
elujságolta ottan a zöld szalont. A hölgyek között négy ismerőse is
volt doktoréknak, azok azonnal fészkelődtek, és ott hagyták
bankárékat.</p>
<p>A lépcsőn egy monoklis országgyülési képviselő csatlakozott
hozzájok, meg egy prémes bundáju fiatal ügyvéd. Doktorék szalonja
csakhamar megtelt azokkal az eleven csacsogó fővárosi alakokkal,
akiknek a teapárás levegő az éltető elemük.</p>
<p>A nők között egy igazi grófné is volt. (A férje a demokrata klub
tagja, tehát ő is le-leszáll a polgári világba.)</p>
<p>Mindezek a hölgyek élénken csevegve ülték körül a gázkandallót.
A grófné szanzsén a szőnyegre telepedett, és formás cipőit a meleg
felé nyujtotta: <span class="pagenum"><a name="Page_114" id=
"Page_114">-114-</a></span></p>
<p>– No ha ezt tudtam volna, – mondotta Báránynénak, – zöld ruhában
jöttem volna el. A gondolatod Giza kiállítási aranyoklevelet
érdemel.</p>
<p>– Nem az én ötletem, – felelte szerényen a doktorné.</p>
<p>És Báránynéra mutatott, aki olvadozott a dicsőségben.</p>
<p>A grófné jelenléte az előkelőség parfönjével árasztotta el a
szalont. A férfiak letették a szivart, és a hölgyek közé
elegyedtek.</p>
<p>A Park-klubról beszélgettek, amelynek a képviselő is tagja volt,
az öreg bányavári Grószné is. A bált emlegették, hogy milyen pompás
lesz.</p>
<p>A grófné mosolyogva mondta a doktornénak:</p>
<p>– Nem óhajtotok eljönni? Küldetek meghivót.</p>
<p>A rendelőszobából ekkor érkezett vissza az öreg.</p>
<p>– A pípám! – harsogta diadalmasan. – Megtaláltam! Megtaláltam!
<span class="pagenum"><a name="Page_115" id=
"Page_115">-115-</a></span></p>
<h2>IX.</h2>
<p>A pípa megjelenése egy percnyi csendet okozott. A beszélgetés
megállt. A vendégek elbámultak: doktorék megdermedtek.</p>
<p>De az öregúr csak a maga örömével volt elfoglalva: ragyogó
szemmel állt a társaság közepett, és elmondta, hogy két napja
keresi a pípáját; hogy erre is, arra is gyanakodott, de végre is a
rendelő szobában a cserépkályha tetején megtalálta.</p>
<p>– Ott volt! Ott!</p>
<p>Aztán elővonta a dohányzacskóját és a szinész mellé ült: pípát
tömött.</p>
<p>Bárányné fölkelt és hozzáment:</p>
<p>– Remélem bácsi, – susogta fulladozva, – remélem, hogy nem véli
tömjénnek a dohányát? <span class="pagenum"><a name="Page_116" id=
"Page_116">-116-</a></span></p>
<p>– De még a tömjénnél is különb ez hugom, – felelte diadalmasan
az öregúr.</p>
<p>Látszott a társaságon, hogy figyel a beszélgetésre.</p>
<p>– Legyenek nyugodtak hölgyeim, – szólt az orvos vivóterembe illő
önuralommal, – apánk csak tréfál: a szomszédszobában szokta ő
elszíni az esti egypípa dohányát.</p>
<p>Az öregúr ránéz a vejére, s látja annak hidegen rámeredő
tekintetét. Csak ekkor eszelkedik. A leányára pillant: az is
halványan és búsan int neki.</p>
<p>– Hát persze hogy nem itt szívom el, – mondotta az öreg
jólelkűen. – Tudom én, hogy a városi orrocskák kényesek.</p>
<p>Azzal csakugyan bement a másik szobába, a betegek várótermébe,
amely szintén ki volt világítva és be volt pálmázva.</p>
<p>Nem volt ott senki. Egydarabig röstelkedett ott magában:</p>
<p>– Ökör vagyok, no, vén ökör vagyok, de hogy is gondolhattam
arra, hogy közéjök ülök a pípával.</p>
<p>Aztán, hogy egyedül ült ott, csendes <span class=
"pagenum"><a name="Page_117" id="Page_117">-117-</a></span>
pípáztában elgondolkodott. A beteg asszonyra gondolt. Hogy a tél
lerokkant, nem eresztették ki: azt mondták, hogy sikos a kő, öreg
ember könnyen megcsuszik és eltöri a lábát. Azóta ki tudja mi
történt a szegény órásnéval? Talán már a karácsonyt ágyban
töltötte!</p>
<p>Megnézte az óráját: hat óra mult húsz perccel. Délben
említették, hogy kilenc óra előtt aligha terítenek ezen a napon
vacsorára. És hát az utca világos Budapesten: az órásné nem messze
lakik.</p>
<p>Az öreg letámasztotta a pípáját az ablaksarokba, ahogy otthon
szokta, s kiment az előszobába; elkérte a bundáját az inastól.</p>
<p>– Csak lemegyek, – mondotta, – mingyárt visszatérek.</p>
<p>Megtalálta a Práter-utcát. Útközben benyitott egy boltba és vett
két narancsot. El is mondta magyarázatul, hogy két kisleánynak
veszi, azokhoz megyen, mert az anyjok beteg.</p>
<p>A boltos biztosította, hogy szép a gondolat, mire az öreg kezet
fogott vele.</p>
<p>Hát az asszony csakugyan feküdt. Az ágyban feküdt, a Hunyadi
ágyában. A két <span class="pagenum"><a name="Page_118" id=
"Page_118">-118-</a></span> kisleány fenn volt még. Az idősebbik, a
Lenke, a feladatát írta nagykomolyan a kis petróleum lámpás
mellett. A kisebbik, a Zsuzsika egy órakerékkel játszadozott a
díványon.</p>
<p>Beeresztették az öregurat, aztán hogy az mindjárt az anyjukkal
kezdett beszédbe, mindaketten folytatták a mulatságukat.</p>
<p>– Vendégek vannak nálunk, – mondotta az öreg, – hát megszöktem.
Mert nappal nem eresztenek ki, nem ám. Hát hogy van?</p>
<p>– Tetszik látni, – felelte szomoru mosolylyal az asszony. –
Fekszem már naphosszat.</p>
<p>– És Hunyadi úr nem haragszik érte? Vagy igazis, hiszen nincs
már itten.</p>
<p>– Hunyadi úr csak reggel jön haza, – felelte az asszony. – Akkor
megvetem az ágyat, s áttelepedek a díványra.</p>
<p>– No de ezt nem lehet engedni. El kell küldeni azt az urat. Meg
kell neki mondani, hogy…</p>
<p>– Tizenkét koronát fizet.</p>
<p>– Mindegy! <span class="pagenum"><a name="Page_119" id=
"Page_119">-119-</a></span></p>
<p>– Abból élünk, meg hogy az órákat rakom zálogba. A varga hordja
el, a jószívü varga szomszéd. Ő hozat fát is, ő rak tüzet a
kályhánkba esténkint. Mert csak este fűtünk.</p>
<p>Mindezt az asszony bágyadtan mondta és mosolyogva. Látszott
rajta, hogy örül az öregúr látogatásának.</p>
<p>– Nohát ez nem jól van, – szólt az öreg a fejét rázva.</p>
<p>Belekotort a mellénye zsebébe és kivett két húszkoronás
bankót:</p>
<p>– Itt van az ágy bérlete. Én bérlem ki, csak maradjon benne.
Aztán gondoskodni kell valami cselédről. Nincs valaki rokona?</p>
<p>– Nincs, – felelte az asszony.</p>
<p>A szobába egy nagyfejü ember nyitott be kopogtatás nélkül. A
varga volt. Befedett lábosban hozott valamit, de hogy az öregurat
meglátta, megállt és nagykomolyan ránézett, mintha azt kérdezné: Ki
ez?</p>
<p>– Az öreg tekintetes úr, – mondotta magyarázatul az asszony. –
Nézze csak Fábián úr: negyven koronát kaptam tőle.</p>
<p>A varga letette a lábost az asztalra, aztán lekapta a kalapját:
<span class="pagenum"><a name="Page_120" id=
"Page_120">-120-</a></span></p>
<p>– Dicsértessék a Jézus Krisztus.</p>
<p>– Mindörökké, – felelte az öregúr.</p>
<p>– Ime ahogy mondám: az Isten elküldi az ő angyalát a szükség
órájában és mindeneket megvigasztal. Így van ez uram. Ön nem is
tudja, hogy önt az Isten küldte ide, csak egy belső sugallatot
érzett, amely azt mondotta: Kelj fel és eredj az özvegy órásnéhoz.
Ön pedig felkele és eljöve, teljesítvén az Úrnak akaratát.</p>
<p>A varga szeme csillogott, míg ezeket mondotta. Rossz horpadt
kalapját alázatosan tartotta a kezében, s hogy a rajta levő téli
kabát nem volt a mellén begombolva, beszéde közben begombolni
iparkodott. De persze nem sikerült: nem volt ott gomb a kabáton,
hát csak összefogta.</p>
<p>– Vacsorát hozott, ugye? – mondotta az öregúr. Nohát csak
egyenek.</p>
<p>A varga erre megterítette az asztalt ujságpapirossal s letette a
lábost a két gyerek elé.</p>
<p>– Csak egy kis kását főztem nekik, kukorica-kását, – mondotta
ekközben. – Minden este azt főzök, mert az a legolcsóbb. Nappal
kenyeret esznek. Én is csak azt eszek. <span class=
"pagenum"><a name="Page_121" id="Page_121">-121-</a></span> A
miatyánkban nem kérünk egyebet az Istentől.</p>
<p>Aztán egy félliteres üveget vont elő a zsebéből, s összerázta,
az asszonyhoz vitte:</p>
<p>– Magának meg itt a tej.</p>
<p>Az asszony felült az ágyban, és apró kortyokban itta a tejet,
mint ahogy a tyúk iszik.</p>
<p>A varga aztán belenyult a téli kabátja zsebébe és egy
összehajtogatott papiros lapot vont elő:</p>
<p>– Lássa órásné, – mondotta fontos arccal, – ahol legnagyobb a
veszedelem, ott jelenik meg mindig a Láthatatlan Kéz. Ihol az
ujság. Az van benne, hogy egy bárónénak valami sugárral
gyógyították meg a gyomrát, valami mindent átjáró sugárral.</p>
<p>És elolvasta a közleményt.</p>
<p>– No ezt megpróbáljuk! – mondotta az öregúr. – Jól beszél Fábián
úr, hogy „In tempestate securitas!“ Veszedelemben a segedelem.</p>
<p>Az asszony szeme kigyulladt, mint két szentjánosbogár:</p>
<p>– Igazán? Hát volna még reménység?</p>
<p>Aztán elszomorodott: <span class="pagenum"><a name="Page_122"
id="Page_122">-122-</a></span></p>
<p>– Az báróné volt.</p>
<p>A varga tiltakozón emelte föl az ujját és oktatón szólott:</p>
<p>– Az Isten színe előtt mindenki báróné.</p>
<p>– Úgy van, – bólintott reá az öregúr.</p>
<p>Ugyanekkor csiklandást érzett az orrában. Azt gondolta
trüsszenteni fog, hát a zsebkendőjéért nyult, a zsebkendő helyett
azonban a narancsra tapintott.</p>
<p>– Nini, – mondotta, – majd el is felejtem.</p>
<p>A két leányra nézett. A kisebbik már otthagyta a kását és
visszatért a díványra. Föltérdelt rá, és az órakerék árnyékával
mulatott. Az öregúr melléje ült:</p>
<p>– Hoztam neked valamit. Nyúlj a zsebembe.</p>
<p>A kisleány bátortalanul nézett reá, aztán elmosolyodott és
óvatosan belenyult a bundazsebbe. Kivette a narancsot és megnézte.
A narancsról az öregúrra nézett, olyan nézéssel, amely hálát és
csodálkozást fejezett ki.</p>
<p>– Örülsz neki? – kérdezte az öreg.</p>
<p>Válasz helyett a gyermek megölelte az öreget, s arcát a
szakállára hajtotta. <span class="pagenum"><a name="Page_123" id=
"Page_123">-123-</a></span></p>
<p>A kisgyerekek őszinte, ösztönös mozdulata ez, de az öregurat
mégis elérzékenyítette. Az az érzés ébredt föl a szívében, mint
mikor a maga kisleánya simult így hozzá. Ilyen kis gyönge madártest
volt az is, ilyen ártatlan kis lélek.</p>
<p>Hát magához ölelte és meghatottan kérdezte:</p>
<p>– Szeretsz engem? Szereted a bácsit?</p>
<p>– Szejetem, – felelte a gyermek.</p>
<p class="center">*</p>
<p>Ezalatt doktoréknál tovább folyt a vidám társalgás. A vendégek
bőven megbeszélték a szinészetet, festészetet, divatot, politikát,
a távollevő ismerősök hibáit, s végül megigérték, hogy gyakran el
fognak látogatni a kedves zöld szalonba.</p>
<p>Mikor az utolsó vendég is kitette a lábát, Bárányné a
sógorasszonyhoz fordult, és szólt felleges arccal:</p>
<p>– A bácsit nem szabad beeresztenünk többé a zsúrnapon.
<span class="pagenum"><a name="Page_124" id=
"Page_124">-124-</a></span></p>
<p>– No, – mondotta a doktor is, – ez már több a soknál!</p>
<p>Bárányné epésen nevetett:</p>
<p>– Jó, hogy azt nem kérdezte a hölgyektől, hogy hány
esztendősek?</p>
<p>A doktor idegesen járkált fel és alá a szobában:</p>
<p>– Legközelebb a trágyázásról fog beszélni.</p>
<p>A doktorné félénken mentegetődzött:</p>
<p>– Mindenki tudja, hogy falusi ember. Ki ütköznék meg a beszédén?
Dehát bizzátok reám: majd én a napjainkon felküldöm az öreg
Mayerhoz.</p>
<p>A doktor hevesen járt föl és alá s eközben megpillantotta az
ablakhoz támasztott pípát. Felkapta és a kályhához vágta.</p>
<p>A szép ezüstös tajtékpípa ketté törötten hullott a
szőnyegre.</p>
<p>E pillanatban lépett be az öregúr. Hallhatta a koppanást is.</p>
<p>– No mi az? Mit bámultok rám? – mondotta jóságos hangon. – Azt
hittétek megszöktem úgye? <span class="pagenum"><a name="Page_125"
id="Page_125">-125-</a></span></p>
<p>Megpillantotta a pípáját a szőnyegen, s látszott rajta, hogy
megdöbben.</p>
<p>A doktorné ekkor hozzálépett és megölelte:</p>
<p>– Ne haragudjék: én törtem el… véletlenül! <span class=
"pagenum"><a name="Page_126" id="Page_126">-126-</a></span></p>
<h2>X.</h2>
<p>Az öregúr egy délben a fekete kávénál azt mondja:</p>
<p>– Adjatok valami pénzt nekem. Délelőtt, ahogy bemegyek pípát
venni a boltba, alig, hogy két krajcárom maradt.</p>
<p>A szemek kissé elnyillottak az asztalnál; nem a pípára, mert
hiszen az öreg már másnap panaszkodott, hogy hiányzik a pípa, –
hanem a pénz-kérésre.</p>
<p>A pénz említése éppen ezen a napon súlyos szó volt. A doktor az
előtte való estén kártyázta el a szanatórium utolsó tégláit, s
reggel azzal tért haza, hogy adjanak neki revolvert, vagy lőjjék
agyon, mert ő nem érdemli meg, hogy éljen!</p>
<p>Az asszonyok megrémültek, és sírva <span class=
"pagenum"><a name="Page_127" id="Page_127">-127-</a></span> kérték,
hogy ne cselekedje azt. A doktor erre nagynehezen lemondott a
revolverről s kijelentette becsületszavára, hogy nem kártyázik
többé. De még hatszáz forint kártyaadósságot is csinált.</p>
<p>Bárányné, aki kútkőként ült eddig a pénzén, felajánlotta, hogy
kifizeti előre az ő háztartási járulékát. Száz koronával járult
havonkint a háztartás költségeihez, s még ezenkívül a házbér
harmadát is fizette. Hát elsietett a takarékpénztárba, és kivette
onnan a szükséges összeget: átadta az öccsének.</p>
<p>Mindezek a drámai jelenetek a hálószobában játszódtak el. Az
öregúr mégcsak nem is sejtette, hogy az ő szép birtoka, tehene,
lova, birkanyája, ráment négy hitvány disznóra, amelynek Budapest
férfi-társasága minden éjjel isteni tisztelettel adózik.</p>
<p>Az öreg eddig sohse szólt pénzről. Maradt neki a zsebében annyi,
hogy eddig elég volt. Gondolta, ha elfogy, majd adnak.</p>
<p>A szavára tehát egy percnyi csendesség volt a felelet, aztán a
doktor közömbös hangon a feleségére intett:</p>
<p>– Nálad van a kassza: adj. <span class="pagenum"><a name=
"Page_128" id="Page_128">-128-</a></span></p>
<p>A kasszában nem volt több pénz, csak húsz forint, amit délelőtt
három beteg tett az orvos asztalára. Az asszony fölkelt, s
kinyitotta a Wertheim-szekrényt: fatálat vett elő, és az asztalhoz
vitte.</p>
<p>– Mennyi kell apácskám? Elég lesz tíz forint?</p>
<p>– Elég, elég, – felelte az öreg a bankót zsebregyürve.</p>
<p>Most már délutánonkint mindennap kijárt a házból. Nem kérdezték
tőle hova jár? Örültek, hogy elszórakozik.</p>
<p>Azonban egy hét mulva ismét kellett pénz az öregúrnak, s megint
egypár nap mulva.</p>
<p>Eleinte adogattak neki tíz forintot, öt forintot, aztán három
forintot, aztán két forintot. Az öregúr mindig azt mondogatta: elég
– elég.</p>
<p>Végre egy napon a doktorné nem adott neki többet csak egy
koronát:</p>
<p>– Elég lesz ez is apám. Minek vinne magával többet? Elcsalják,
ellopják.</p>
<p>Az öregúr ezen a napon szokatlanul kedvetlen volt. A fejét
rázta, s nem nyúlt a pénzért. <span class="pagenum"><a name=
"Page_129" id="Page_129">-129-</a></span></p>
<p>– Ez nem elég nekem! Ma énnekem legalább is ötven korona kell.
Lehet hogy száz is. Nem tudom. Talán nehezetekre is esik, de nem
gondolom, hogy fogok még valaha kérni ilyen nagy összeget.</p>
<p>Ez a pénzkérés is délben történt, mert csak délután járt ki az
öreg, hát csak délben szólt a pénzért.</p>
<p>A család megütődve nézett reá. Ezuttal az orvos faarcát
türelmetlenség vonaglotta át:</p>
<p>– Dehát édesapám, mire van magának költsége? Hiszen a háznál
mindent megtalál ami kell.</p>
<p>A Bárányné orra is idegesen mozgott. Látszott rajta, hogy alig
állja megjegyzés nélkül.</p>
<p>Az öregúr zavarodottan vakarta a haját a füle mögött:</p>
<p>– Hát… meghalt az a szegény asszony… tudod az órásné…</p>
<p>– Melyik órásné? Micsoda órásné?</p>
<p>– A kiről te is lemondtál. Az a gyomorbajos.</p>
<p>A család régen elfelejtette az órásnét. <span class=
"pagenum"><a name="Page_130" id="Page_130">-130-</a></span> Arról
hogy az öregúr odajár, nem tudtak semmit. Hát csak elhülve néztek
reá.</p>
<p>– Dehát bácsi, – szólalt meg végre Bárányné, – temetkezési
vállalat-e a mi házunk?</p>
<p>Az öregúr felfortyant:</p>
<p>– Magamra vállaltam, hát magamra vállaltam!</p>
<p>A doktorné sietett az apja csillapítására:</p>
<p>– Nem azért apácskám… Tudjuk, hogy irgalmasszívü. Csak szokatlan
ez a fővárosban.</p>
<p>– Mi szokatlan? Az irgalmasság? Nem bánom én, ha szokatlan is!
Ha a fővárosnak szokatlan, én nem vagyok főváros! Én csak Csurgó
Károly vagyok. Az asszony az én betegem volt, hát én temetem
el!</p>
<p>Kiszorították az öregnek a pénzt. El is ment vele. De ahogy
elment, megtanácskozták az ügyet:</p>
<p>– A bácsi sok pénzt költ, – mondotta Bárányné. – Minden gazember
a zsebébe nyulkál.</p>
<p>– Az öreg a második gyermekkorát éli, <span class=
"pagenum"><a name="Page_131" id="Page_131">-131-</a></span> –
jegyezte meg ridegen az orvos. – Kötelességünk vigyázni reá.</p>
<p>A doktorné homlokára aggodalom borult:</p>
<p>– Csak ne haragítsátok. Elvégre meg kell gondolnunk, hogy ha
takarékpénztárba tette volna be a vagyonát…</p>
<p>Bárányné hevesen vágott közbe:</p>
<p>– Hát mért apa? Kötelessége volt nektek adni!</p>
<p>A doktorné félénken felelte:</p>
<p>– Addig míg él, nem kötelezi rá a törvény.</p>
<p>A doktor már ekkor fölkelt és föl-alá járt a szobában:</p>
<p>– De így nem tarthat tovább, – mondotta hevesen. – Adj neki
valami kerek havi pénzt, tíz-húsz forintot, azontúl aztán:
„Nincs!“</p>
<p>Már február vége felé járt az idő, de ezen a napon mintha utolsó
erejét fujná ki a tél, havas zivatar dühöngött.</p>
<p>Az öregúr soká elmaradt, és a doktorné már aggódott, hogy baja
esik.</p>
<p>– Nem kellett volna elbocsátanunk magában, – mondotta. – Ki
tudja hova ment? Legalább az inas elkisérhette volna. <span class=
"pagenum"><a name="Page_132" id="Page_132">-132-</a></span></p>
<p>Már a vacsoránál ültek, amikor végre hallatszott az ő rövid
csengetése az előszobában.</p>
<p>A doktorné ki szokott lépni az apja elé, de most éppen a gyermek
volt az ölében.</p>
<p>Az ebédlőbe behallatszott apró morgásszerü beszélgetése az
inassal, aki lesegítette a bundáját.</p>
<p>Aztán az ebédlő ajtaja kinyillott, s az öregúr megjelent. De
most egy kis hatéves forma sápadt leánykát vezetett be. A leánykán
barna téli kendő volt. A kendő havas, a cipőcskéje is havas.</p>
<p>– Egy kis árvát hoztam, – mondotta az öregúr rezgő hangon, –
nézzétek milyen kedves. A másikat egy varga fogadta örökbe.</p>
<p>A családot le lehetett volna festeni ilyen cimmel: „A kővé vált
család.“ <span class="pagenum"><a name="Page_133" id=
"Page_133">-133-</a></span></p>
<h2>XI.</h2>
<p>Zsuzsika az éjet a házmesteri zugban töltötte. Másnap aztán a
doktor a méltóságos Grószné pártolásával betette egy árvaházba,
ahova az elhagyott gyermekeket szokták felvenni.</p>
<p>Az öregúr morgott, boszankodott, de végre is megmagyarázták
neki, hogy ilyen szedett-vedett népet nem lehet befogadni úri
családba. Elvégre a házbér olyan nagy Budapesten, hogy mindenki
szorosan lakik, és hát a doktornak magának is van gyermeke, meg ki
tudja hány lehet is még.</p>
<p>Az öregúr belékábult a sok magyarázatba, s végre is letette a
fegyvert. De hogy a kisleánykát nagyon szerette, mindennap
eljárogatott hozzá. <span class="pagenum"><a name="Page_134" id=
"Page_134">-134-</a></span></p>
<p>Az öregúr már ekkor fokozatosan szorult hátrább és hátrább. A
zsúroktól elkedvetlenítették, pípázni nem lehetett az új zöld
szalonban (az volt az ebédlő is egyuttal), azt mondták, hogy minden
zöld megfakul a füsttől, hát csak a cselédszobában szivogatta a
pípáját. Azt meg a leánya nem nézhette.</p>
<p>– Apánk el fog kedvetlenedni nálunk, mondotta aggodalmasan.</p>
<p>Végre is a doktor kibérelt neki egy egyszobás kis lakást a
harmadik emeleten. Valamikor a vice lakott ottan, de aztán hogy a
háziúr a kiszolgált katonát fogadta meg, a vice fölöslegessé
vált.</p>
<p>– No apám, – mondotta a doktor délben, – hát most egy jó
különszobácskához jut. Itt fölöttünk kibéreltem az emeleten egy
pompás kis különálló szobát.</p>
<p>Az öregúr már ekkor érezte, hogy ötödik kerék ő, gyanakvón
nézett a vejére.</p>
<p>A leánya segített:</p>
<p>– Hogy ne járjon apácskám senki a feje fölött, se az utcai
robogás ne zavarja. Csak aludni jár fel apácskám, máskor mindig
közöttünk lesz, csakúgy mint eddig. <span class="pagenum"><a name=
"Page_135" id="Page_135">-135-</a></span></p>
<p>Az öregúr mindjárt ebédután megnézte a szobát. Hát egy különálló
sarokszobácska volt az. Ablaka a szomszédos telekre nyílott, egy
üres telekre; az ősszel bontották ott le a házat.</p>
<p>Amint az öregúr az ablakon át megpillantotta az eget,
megörvendett. Régen hiányzott neki, hogy az eget lássa. A falusi
ember megszokta, hogy a felhőket vizsgálja, s hogy szüntelen nyitva
legyen feje fölött az ég.</p>
<p>A szoba már be volt butorozva a doktor ócska butoraival; a falon
friss meszelés fehérsége; a padlón új sárga festés. A szoba mégis
nyomorúságos zúg volt, de az öregúr arra gondolt, hogy itt nem
köhögnek a pípájától és hogy a szoba csendes: mindjárt ott is
maradt!</p>
<p>– Hozzátok fel a dohányomat meg a pípámat, – mondotta.</p>
<p>S odaült a karosszékbe az ablak elé. Nézte az eget.</p>
<p>Aztán hogy a pípáját felvitték, először is arra gondolt, hogy
egy nagyüveg konyakot vesz. Még a télen, mikor meghült, rendelt
neki a veje konyakot. A patikából hozták, persze az orvosnak nem
patikai áron. <span class="pagenum"><a name="Page_136" id=
"Page_136">-136-</a></span> A konyak fölmelegítette az öreget, és
most már kivánta, megszokta, mindennap kérte. De csak vacsora után
adtak neki egy-egy pohárkával.</p>
<p>Hát a rendes délutáni sétájában vett egy nagyüveg konyakot, meg
egy pohárkát, meg dugóhuzót. Fölvitte este a bundája zsebébe rejtve
a szobájába; beletette a ruhás szekrényébe, s a szekrényről levette
a kulcsot.</p>
<p>A konyakból ivott aztán lefekvés előtt jó két pohárkával, de nem
ízlett úgy, mint az, amelyet a veje adott.</p>
<p>Ez bizonyosan a hómár miatt van, – gondolta. Ördög vigye el azt
a tengeri férget, elrontotta a szám ízét.</p>
<p>Megkóstolta aztán a konyakot reggel, éhgyomorra, de akkor se
ízlett.</p>
<p>– No, – mondotta, – most már látom, hogy a konyak rossz, nem az
ízlésem.</p>
<p>Délután megint bement a boltoshoz:</p>
<p>– Hallja-e barátom, hát micsoda konyakot adott maga nekem?</p>
<p>– Mér, nagyságos uram?</p>
<p>– Nem vagyok én nagyságos, csak tekintetes. <span class=
"pagenum"><a name="Page_137" id="Page_137">-137-</a></span></p>
<p>– Hát talán nem ízlik a konyak, tekintetes uram?</p>
<p>– Bizony nem, vigye el a manó, pedig azt mondta maga, hogy a
legjobb, ami a bótba van.</p>
<p>– Tessék kérem, van nekem jobb is.</p>
<p>És leemelt a palack-erdőből egy aranyos kupaku hosszu
üveget.</p>
<p>Ennek az ára három forint. Van drágább is, ha tetszik: egy üveg
öt forint.</p>
<p>– Az nem kell.</p>
<p>Kezébe vette a háromforintosat s körülnézegette.</p>
<p>– Szeretném mégis megkóstolni, mielőtt elvinném.</p>
<p>Öntöttek neki egy hasonló üvegből. Az öregúr megízlelte.</p>
<p>– No, pakolja be.</p>
<p>Otthon aztán a kis külön magányában megint megízlelte, de már
akkor nem ízlett annyira.</p>
<p>– Mégis az ötforintosat kellett volna megvennem, – dörmögött. –
De hiába, fösvény vagyok, zsugori vagyok, Mayer vagyok én is. Az
ötforintos az igazi. <span class="pagenum"><a name="Page_138" id=
"Page_138">-138-</a></span></p>
<p>Megvette aztán az ötforintosat is. Bezárta mind a hármat a
szekrénybe, s hol az egyikből ivogatott, hol a másikból. Olykor
összekeverte a két jobbikat, olykor a rosszabbikat keverte össze a
legjobbal, olykor mind a hármat.</p>
<p>A csöndes különszobában megvolt az öreg. Naphosszat pípázott,
ujságot olvasott, vagy a pípáját tisztogatta, mint azelőtt otthon,
vagy az ablak elé állott és nézegette az eget.</p>
<p>Már a márciusi felhők szállongtak az égen. A levegőt az első
tavaszi sugarak langyalták át. A nap reggelenkint besütött az
ablakon.</p>
<p>– Vajjon milyen az őszi vetés? – tünődött az öreg. – A
Pogány-dűlőt bizonyosan felszántották már.</p>
<p>Aztán a két fiatal tulokra gondolt, amelyet ő nevelt legutóbb:
gyönyörü két fehér állat volt. Bizonyára most fogták először ekébe
őket, talán épp ma.</p>
<p>S képzeletében látta a Pogány-dűlő nagy barna tábláját, amint a
két fehér tulok lassan ballagva halad rajta. <span class=
"pagenum"><a name="Page_139" id="Page_139">-139-</a></span></p>
<h2>XII.</h2>
<p>Egy reggel az öregúr korábban ment le, mint szokott. Azon éjjel
a feleségéről álmodott. A felesége új ingeket varrt neki, szép
fehéreket, valami újfajta gyolcsból. Ezt akarta elmondani a
leányának mielőbb.</p>
<p>S tartogatta össze a fejében az álom részleteit.</p>
<p>Az asztal már meg volt terítve, de az edények és szalvéták
érintetlenül állottak.</p>
<p>– Mi a manó, – mormogta az öreg, – de későn kelnek fel máma!</p>
<p>S az ablakhoz ment, hogy a kárpitot felereszsze.</p>
<p>A reggeli nap besütött a szalonba. Az ezüstnemüek csillogtak az
asztalon.</p>
<p>Eközben kegyetlen veszekedést hall a <span class=
"pagenum"><a name="Page_140" id="Page_140">-140-</a></span>
szomszédszobában. Bárányné csattogott, a doktor nénje.</p>
<p>Az öregúr megdöbbent. Azt gondolta, hogy az asszony a leányával
pöröl.</p>
<p>Figyelt:</p>
<p>– Az én nevem ugyan nem kerül a váltódra! – hangzott az éles
hang, mint a fürészreszelés. – Nekem fiam van! Nekem a vagyonom a
fiam vagyona! A te becsületszód? A te becsületszód énelőttem rongy,
elavult bankó!</p>
<p>Az öregúron hideg borzongás futott át. Állott megdermedten a
félig nyilt ajtóra bámulva.</p>
<p>A doktor tompa esdeklő hangja hallatszott válaszul. A szavait
nem lehetett érteni.</p>
<p>Ismét a Bárányné hangja az epés kacagással:</p>
<p>– Igen? Az kellene? Soha többé egy fillért se!</p>
<p>És a hangja vijjogva emelkedett:</p>
<p>– A feleséged hozományát elkártyáztad! a szanatóriumot
elkártyáztad! az én apai örökségemet elkártyáztad! az apósod
birtokát <span class="pagenum"><a name="Page_141" id=
"Page_141">-141-</a></span> is elkártyáztad! Mindent elkártyáztál!
Pfuj! Semmirekellő!</p>
<p>Az öregúr szívére ólom-zuhatagként hullottak a szavak; körüle
elsötétült a világ! Most értette meg, hogy a veje miért olyan
sápadt és kivörösült szemü reggelenkint, hogy az ő leánya miért oly
bús és hallgatag, Bárányné miért oly rendelkező. És hogy az ő
birtokát elkártyázta! a sok száz éves családi birtokot, amelyet az
apák szorgalma fenntartott, az ő szorgalma gyarapított!</p>
<p>Be akart rohanni, hogy pofonüsse, összegázolja azt a gazembert,
de a tagjai nem mozdultak, – a lába kővé változott.</p>
<p>Ekkor hirtelen megnyillott az ajtó. A doktor jelent meg a
küszöbön. Sápadt volt mint mindig; a szemei vörösek mint mindig;
fakó arca azonban még fakóbb volt mint máskor.</p>
<p>Az öregúr a szoba közepén állt. Szeme, mint a megfojtott ember
szeme, reá meredt a doktorra.</p>
<p>Az ember megrezzent. Egy döbbenéssel megértette, hogy az öregúr
mindent hallott.</p>
<p>Máskor jóreggelt szokott mondani, most <span class=
"pagenum"><a name="Page_142" id="Page_142">-142-</a></span>
belefagyott a szó. Leült a kártyások flegmájával némán az
asztalhoz.</p>
<p>És egy percnyi kínos csend következett.</p>
<p>Az öregúr mégegyszer végignézte egy hosszu megvető pillantással,
aztán belépett a szomszéd szobába.</p>
<p>A szobában égett a villamos lámpás. A leánya ott ült a bölcső
mellett, reggeli rózsaszínü pongyolában. Fejét a bölcső szögletére
hajtva, sírt.</p>
<p>Az öregúr megállt a szoba közepén és mélyből szakadó fájdalmas
sóhajtással szólott:</p>
<p>– Szegény leányom!</p>
<p>E naptól fogva nem szólt többé a vejéhez. Mikor terítettek,
leült a többivel, s evett szótlanul; mikor elvégezte, elment
szótlanul. Ha a nők kérdést intéztek hozzá, röviden felelt, vagy
egyáltalán nem felelt. Ezen a napon megrokkant, mint a régi ház, s
ettől fogva mindennap egy évet öregedett. Egy fel-alá bolygó sötét
néma panasz lett az alakja, egy néma bús szemrehányás, amely
mindennap megjelenik kétszer az asztalnál s azt mondja:
<span class="pagenum"><a name="Page_143" id=
"Page_143">-143-</a></span></p>
<p>– Az én életem eredményét te semmizted el!</p>
<p>A házbeliek nem mertek vele szólni. Úgy néztek reá, mint a
begyöpösödött régi vulkánra, amelynek földje remeg, s csak idő
kérdése mikor fog újra kirontani.</p>
<p>Dehát a vulkánok is nehezen törnek ki, ha egyszer megöregszenek.
Az öregúr önmagába sülyedve hallgatott.</p>
<p>Az első napon az hánytorgott tengerként háborgó lelkében, hogy
visszatér a kuriájába. Hiszen azt nem adta el. Azon mód áll, amint
ott hagyta: a bútorok, a képek, régi hétköznapi ruhái a
szekrényben. Csak vissza kell utaznia, csak be kell lépnie.</p>
<p>Úgy ám, de mit mondanak otthon? Akivel csak találkozik a
faluban, mindenki azt fogja kérdezni, hogy miért tért vissza?</p>
<p>Aztán hát miből él? A birtok már Rosenbergé, a falu kocsmárosáé,
csak épp a házat tartotta fenn, meg a kiskertet. A gyümölcsös kert
már nem neki terem, az istállókban már nem az ő marhái állanak, a
baromfiudvaron nem az ő csirkéi szaladgálnak.</p>
<p>Ki tartja el? <span class="pagenum"><a name="Page_144" id=
"Page_144">-144-</a></span></p>
<p>Ha csak három ezer forintot is fentartott volna magának, a
kamataiból szegényesen eltengődne, de egy fillére sincs, annyia
sincs, mint esténkint a falu koldusának.</p>
<p>Hát csak maradt az öreg, könytelen szemmel, de nem könytelen
szívvel.</p>
<p>A fejében villámokkal terhes nehéz felhő sötétlett. Maga is félt
attól, hogy ebből a felhőből egyszer csak kidördül a vihar!</p>
<p>Ez az esemény azonban a doktort is megváltoztatta: kedves
hizelgő modort öltött mind a két asszony iránt. Éjszakánkint mindig
otthon maradt. A szeme vörössége is elmult. Látszott rajta, hogy
dolgozik, hogy más ember akar lenni.</p>
<p>De az öregúr nem nézte, nem látta. Semmit nem látott már benne,
csak a vagyona megsemmisítőjét.</p>
<p class="center">*</p>
<p>Egy napon, március vége felé azt mondja a cseléd:</p>
<p>– Az öreg tekintetes úr tegnap nem ment el hazulról, úgylátszik
ma se megy ki. <span class="pagenum"><a name="Page_145" id=
"Page_145">-145-</a></span></p>
<p>Mert akkor szokott takarítani a cseléd, mikor az öreg
odajárt.</p>
<p>A doktorné megdöbbent:</p>
<p>– Csak nem beteg talán?</p>
<p>Bárányné orrán megjelent a ránc: elmosolyodott:</p>
<p>– Mikor adtál neki pénzt?</p>
<p>– Már régen nem kért.</p>
<p>A doktorné azonnal besietett és kivett egy huszkoronás bankót.
Föl akart vele sietni az apjához az emeletre, de megállt a szoba
közepén határozatlanul.</p>
<p>– Nem, én nem viszem fel.</p>
<p>Megrémült attól a gondolattól, hogy négyszemközt áll az
apjával.</p>
<p>– Majd lejön este úgyis, – mondotta Bárányné.</p>
<p>Az öregúrnak csakugyan a pénze fogyott el, azért nem ment
ki.</p>
<p>Amíg a pénze tartott, eljárt az árvaházba: vitt a Zsuzsikának
cukrot, süteményt, kandirozott gyümölcsöket. Aznap, mikor az a
lesujtó leleplezés történt, aznap is elment, de elfelejtett venni
ajándékot, csak ott jutott eszébe az ajtóban. <span class=
"pagenum"><a name="Page_146" id="Page_146">-146-</a></span></p>
<p>De nem is eresztették be. Azt mondták, hogy Zsuzsika a
beteg-szobában van: az orvos tilalma, hogy nem szabad hozzá bemenni
senkinek.</p>
<p>Az öreg meghökkent:</p>
<p>– Dehát mi a baja?</p>
<p>A portás feltelefonozott az emeletre, hogy mondják meg, mi a
baja Polgár Zsuzsinak? Azt felelték vissza: Torokbaj.</p>
<p>– Torokbaj? Csak nem difteritisz talán?</p>
<p>A portás megint feltelefonozott. Azt felelték vissza, hogy
aligha difteritisz. Nem lehet bizonyosat tudni.</p>
<p>No akkor csakugyan nem szabad hozzá bemennie.</p>
<p>Hát csak az ajándékot vitte el másnap: egy szép kis bábut.</p>
<p>Harmadnap aztán, mikor a pénzét kereste, nem talált csak egy
tízfillérest a zsebében.</p>
<p>És ekkor kezdte gyötörni a pénztelenség.</p>
<p>Hol szerezzen? A leányától kérjen? Nem, százszor nem! Hátha
éppen kártya után áll a kassza? Nem, onnan nem kér ő többet.</p>
<p>Otthon ült. Hirlapot sem olvasott már. <span class=
"pagenum"><a name="Page_147" id="Page_147">-147-</a></span> Olykor
fel-alá járt a szobában. Olykor nézéstelen nézéssel bámult ki
órákig.</p>
<p>Délutánonkint megszólalt egy zongora valamelyik szomszédban. De
különös zongorázás volt az: csak egy hang szólt mindig. A hang
vastagon kezdte, aztán mintha egy végtelen grádicson menne fölfelé,
egyre vékonyodott, mindig följebb és följebb emelkedett
csörgedezve, mígnem vékony pilingeléssé gyengült; mikor aztán már
kavicszörgésszerü éktelenségig jutott, megint megindult a magasból
lefelé és vastagodott, szállott, hanyatlott egyre lejebb és lejebb,
mígnem annyira elsülyedt, hogy otromba dörgéssé semmisült és
egybeomlott a kocsik dübörgésével.</p>
<p>Az öregurat meglepte először ez a különösség. Szinte
érdeklődéssel hallgatta, ahogy megint előkerült a hang a mélységből
és hágott, emelkedett, vékonyodott, mintha egy bánya mélységéből
jönne s fölmászna létrán a felhőkig, de még azon is felül, aztán
megint visszaereszkedett éppen úgy mint előbb.</p>
<p>Vagy ötször elhallgatta érdeklődéssel. Aztán megunta, aztán meg
boszankodott, s <span class="pagenum"><a name="Page_148" id=
"Page_148">-148-</a></span> bezárta az ablakát. De még akkor is
hallani vélte, vagy hogy hallotta is. Az érchúrok átrezgették az
ablakot, s most már olyan volt neki, mintha a padló is emelkedne a
hangokkal, aztán meg lefelé sülyedne.</p>
<p>Ha az alsó lakásban történik ez, bizonyára azonnal átküldi a
cselédet, hogy tegye be az ablakát az a zongora-sintér! – most
azonban csak nyugtalanul mozgott föl és alá a szobájában, aztán meg
bedugta a fülét vattával.</p>
<p>Szerencsére csak a délutáni órákra volt kiszabva ez a
zongora-gyötrelem. Délelőtt nyitva tarthatta az ablakát, s nézhette
az eget, a háztetőket, vagy az üres telket, amelynek kövei között
kizöldült a gaz.</p>
<p>Egyszer ahogy így az ablakon lefelé méláz, látja, hogy az agg
Mayer baktat nagylassan az utcán. Mért ment ki? Nem szokott
kijárni!</p>
<p>S ekkor az a gondolata támadt, hogy az öreg Mayertól kér. Nem
kér tőle sokat, csak tíz koronát. Elvégre ismerősek, bizalmasak.
Alig volt nap, hogy délutánonkint fel ne ment volna hozzá. Az agg
beszéde <span class="pagenum"><a name="Page_149" id=
"Page_149">-149-</a></span> érthetetlen volt, de legalább ő is
beszélhetett. A pipáját is felvitte mindig s beszélt igen sokat. Az
agg Mayer pislogva hallgatta, s megjegyzéseket vetett közbe,
amelyek tele voltak izével, s a láthatatlan csibuk szívásával, de
azért elmulattak.</p>
<p>Hát tíz koronát fog kérni, nem többet, csak tíz koronát. Az elég
lesz egy hétig is a villamosra is, ajándékra is Zsuzsikának.</p>
<p>Hát lesietett. Utólérte Mayert.</p>
<p>– Jónapot bátyámuram! Hova, hova?</p>
<p>– Pah, pah, a takarékpénztárba. Ilyenkor váltom be az izéket,
szelvényeket. Hát öcsémuram?</p>
<p>– Én csak sétálok.</p>
<p>– Ma szép az idő.</p>
<p>– Szép napos.</p>
<p>Hallgatva mentek tovább. Az öregúr azon gondolkodott, hogy
hogyan kezdje. Irtózott a pénzkéréstől, de kínzó valami az, ha üres
a zsebe az olyan embernek, aki hetvenhét éves koráig mindig talált
pénzt a zsebében.</p>
<p>És hátha Mayer arca kedvetlenséget fejez ki? Vagy éppen
megijedést! Nem, nem. – Tíz korona sok: csak egy ötkoronást kér.
<span class="pagenum"><a name="Page_150" id=
"Page_150">-150-</a></span> Egy ötkoronás az ilyen gazdag embernek
nem pénz. Talán még örül is, hogy szolgálhat vele.</p>
<p>Hallgatva bandúkolt mellette, aztán újból köhintett és
megszólalt.</p>
<p>– Közel van az a takarékpénztár?</p>
<p>– Pah, pah, dehogy!</p>
<p>– Hát üljünk villamosra.</p>
<p>– Villamosra? Pah, pah.</p>
<p>– Elkísérem odáig urambátyám.</p>
<p>Az agg Mayer tiltakozóan emelte fel a kezét:</p>
<p>– Fölösleges kiadás pah, pah. Ahova gyalog mehet az ember, ne
menjen villamoson.</p>
<p>Az öreg Csurgó elvörösödött. Az volt a szándéka, hogy amikor
majd a villamos állomáshoz érkeznek, a zsebére tapint, s azt fogja
mondani, hogy otthon felejtette a pénzét.</p>
<p>A szíve erősen dobogott. Hogyan kell pénzt kérni? – ezt az egyet
nem gyakorolta soha. És vajjon kérhet-e az ilyen embertől valamit,
aki a villamosra is sajnálja a pénzét? Dehát ő elvégre is megadja.
De nem is fog többet kérni két koronánál.</p>
<p>Megint mentek szótlanul. Zsuzsikára <span class=
"pagenum"><a name="Page_151" id="Page_151">-151-</a></span>
gondolt. Ezen a szép tavaszi napon bizonyosan lent játszanak a
kertben. Egy zacskó cukrot fog neki vinni, és a kislány kitárt
karral röpül majd eléje, mint ahogy szokott. Angyali kedvesség van
abban a kis árvában!</p>
<p>– Urambátyám, – szólalt meg végre olyan lelki elhatározással,
amilyennel csak Zrinyi Miklós törhetett ki a várkapun.</p>
<p>– Tessék?</p>
<p>– Urambátyám, otthon felejtettem a tárcámat.</p>
<p>Mayer megállt. Szaporán pislogott.</p>
<p>– Pah, pah, az baj.</p>
<p>– Már restellek érte visszamenni.</p>
<p>Mayer még szaporábban pislogott. Szemöldökei föl és
leszállottak.</p>
<p>– Pah, pah, legalább nem költ.</p>
<p>És ismét folytatta apró-lépéses menését.</p>
<p>Az öreg Csurgó most már sápadt volt. Ha ez nem ad most pénzt, ki
tudja meddig nem látja Zsuzsikát! A dohánya is fogytán van!
Hirlapot se olvasott napok óta! Csak egy koronát fog tőle kérni.
Azt nem tagadhatja meg.</p>
<p>– Urambátyám, – szólott ismét. <span class="pagenum"><a name=
"Page_152" id="Page_152">-152-</a></span></p>
<p>– Tessék uramöcsém.</p>
<p>– Nem segítene ki a zavaromból?</p>
<p>– Nem, – felelte az agg határozottan.</p>
<p>És tovább ment, anélkül hogy felpillantana.</p>
<p>Az öreg Csurgó roskadozva tért vissza. Majdnem sírt dühében. Ime
ennyire jutott. Koldul már. Orcáját a szégyen pörköli egy nyomorult
koronáért, s el kell szenvednie, hogy azt mondják: nem!</p>
<p>Arra gondolt, hogy felakasztja magát, vagy hogy leugrik az
emeletről, de a leányát sajnálta: az ismerősök susogni fognak. Nem,
a leányát nem keveri szégyenbe!</p>
<p>Elővette a konyakos üvegeket, és ivott, nagyokat ivott.</p>
<p>Most már éjszakánkint arra gondolt, hogy eladja az ősi házat is,
eladja; de ilyenkor mindig látta az apját, amint ott ül a tornácon
egy fakó széles bőrszékben, és nagy tajtékpipából pípázgatva
szemléli az udvart, az eget, a gyümölcsös kert békés lombjait. S
látta az anyját, egy kis kövér eleven asszonyt, aki folyton
jön-megy, tesz-vesz valamit a folyosó tulsó végén a konyha előtt. A
folyosó <span class="pagenum"><a name="Page_153" id=
"Page_153">-153-</a></span> téglái ki vannak ott kopva, ahol az
apja ülni szokott, s anyja kezének melege mintha rajta volna még a
kilincseken.</p>
<p>A földet, az ősi földet el tudta adni nagynehezen Rósenbergnek,
de az a gondolat, hogy Rósenberg oda fog ülni a karosszékbe az ő
apja helyébe, hogy a lompos Rósenbergné ott fog ki-bejárni a
konyhán, ahol az ő anyja, hogy a Rósenberg családja ott fog
nyüzsögni a folyosón, az udvaron, a kiskertben, az a gondolat
gyötrelmes volt neki. Nem! Inkább élni fog pénztelenül.</p>
<p>Doktorék ezen a napon megtanácskozták, hogy az öregnek havi
díjat fognak adni. Először harminc koronát állapítottak meg, aztán
leszállították húszra. Minek több az ilyen öreg embernek? Elvégre
ha valami rendkivüli kiadása lesz, úgyis szól. De jobb ha hozzá
szokik, hogy minden hónap elején kap húsz koronát.</p>
<p>A doktorné este nyájasan megölelte, megcsókolta:</p>
<p>– Nem beteg atyuskám? Talán pénze sincs már? Hát mért nem szól?
No ezentúl már magam fogom a zsebébe tenni, ha nem szól is.
<span class="pagenum"><a name="Page_154" id=
"Page_154">-154-</a></span></p>
<p>És a kabátja zsebébe dugta a húszkoronást. Az öregúr nem felelt.
A húszkoronást sem utasította el. Amint a kanalat letette, búcsúzó
pillantást vetett a lányára s Báránynéra. Azzal fölcsoszogott
szótlanul az emeletre.</p>
<p>Másnap még délelőtt elment a házból. Bement a boltba és egy
nagycsomó cukrot vásárolt össze, mindenfélét, a legszebbeket, a
legjobbakat.</p>
<p>– No hol a Zsuzsika? – mondotta szinte vidáman a portásnak. A
kertben van ugye?</p>
<p>A portás a fejét rázta:</p>
<p>– Hát nem tetszik tudni, hogy meghalt. Meghalt még azon az
éjjelen, mikor utoljára itt tetszett járni. El is temették már.</p>
<p>Az öreg kezéből lehullott a csomag. A szemében két nagy
könycsepp jelent meg. Szótlanul megfordult s elballagott.
<span class="pagenum"><a name="Page_155" id=
"Page_155">-155-</a></span></p>
<h2>XIII.</h2>
<p>Az öregúr megszokta a szobáját is, elszokott a beszélgetéstől.
Most már a házban nem beszélgetett senkivel. Az öreg Mayerhez nem
ment be többé. A tanárral, tanárnéval ha találkozott a lépcsőn,
rövid köszönést váltott, s ment tovább.</p>
<p>A tanár egyszer megszólította:</p>
<p>– Valami baja van bácsi?</p>
<p>– Nincs semmi, – felelte az öreg.</p>
<p>– Mégis mintha kedvetlen volna.</p>
<p>Nem akarta mondani, hogy betegnek látszik.</p>
<p>Az öreg sóhajtást fojtott el a mellében:</p>
<p>– Nem. Csak tudja most már kitavaszodott: ilyenkor nálunk már
rügyeznek a fák; a barackfa már virágzik is; a mezőn <span class=
"pagenum"><a name="Page_156" id="Page_156">-156-</a></span> szól a
pacsirta, a kertben a rigó, éjjel a fülemile. Itt mi szól? A
villamos csengetés, fiakker dübörgés? zongora-skálázás?</p>
<p>Azzal tovább ment.</p>
<p>Kikisétált a Dunapartra, aztán a parton fel az Akadémiáig. Ott
fölült a villamosra: kiment Ujpestre, Megyerre. Leszállt a
villamosról és gyalog ballagott a vetésekig. Közben meg-megállt, és
beletúrt a botjával a földbe. Olykor fel is vett egy marokkal:
megnézte, lepergette.</p>
<p>– Homokos sovány talaj, – mormogta. – Kár bele a búza!</p>
<p>A vetés különösen érdekelte. Hogy az őszi buza milyennek
mutatkozik? A tavaszit hogyan vetik? Néha szóba eredt a
munkásokkal: tanította őket, hogy ne pocsékolják a magot, ne
csigázzák el az igás jószágot. Néha künn is felejtkezett, hát
megebédelt valami kocsmában; fizetett ebédet annak is, aki
történetesen bevetődött, és szegénynek látszott.</p>
<p>Ilyenkor csak este került haza.</p>
<p>Eleinte nyugtalankodtak. Később megszokták: <span class=
"pagenum"><a name="Page_157" id="Page_157">-157-</a></span></p>
<p>– A bácsi künn ebédel. Jól teszi. Hadd szórakozzék.</p>
<p>Egy reggel igen poros volt az öregúr kabátja. A doktorné
lekefélte. Aztán, hogy az öreg elment, összeszidta a cselédet:</p>
<p>– Mért nem keféled te ki az apám ruháit?</p>
<p>– Hogy keféljem? – felelte a cseléd. – Már hetek óta zárva
tartja a sifonérját; nem férek hozzá.</p>
<p>A sifonér párja ott állott az udvari előszobában. A doktorné
levonta a kulcsát.</p>
<p>– Nesze, nyisd föl és kefélj meg mindent.</p>
<p>A cseléd néhány perc mulva sunyi nevetéssel tért vissza:</p>
<p>– Tudom már mér tartja az öreg tekintetes úr zárva a sifonért:
tele van pálinkás üveggel!</p>
<p>Délben aztán Bárányné elujságolta a pálinkát a doktornak:</p>
<p>– Képzeld csak; három nagy üveg konyakot találtunk a bácsinál.
Az egyik üveg már csaknem fenékig üres.</p>
<p>A doktor elképedt: <span class="pagenum"><a name="Page_158" id=
"Page_158">-158-</a></span></p>
<p>– Ezt nem szabad engedni. Szívelzsirosodás lesz a következménye.
Meg aztán rászokik. Tántorogni fog a házban.</p>
<p>– Sok pénzt adtok neki, – vélte Bárányné. – Minek adtok neki
annyit? Nem tudja mire költse.</p>
<p>Leszállították a havi díjat tíz koronára. Május elsején már csak
annyit dugott a doktorné az apja zsebébe.</p>
<p>No annak a tíz koronának „hamar lőn korai vége“.</p>
<p>Az öregúr nem ebédelt otthon, mert örült, ha nem kellett
odaülnie az asztalhoz.</p>
<p>Bement a Lippert-féle vendéglőbe a körúton, s vele egyszerre
telepedett az asztalhoz egy hosszulábu fiatal barna ember is.</p>
<p>– Megengedi ugye kérem?</p>
<p>– Szívesen, – felelte az öreg, – csak magam vagyok.</p>
<p>A fiatalember sokat evett és gyorsan. Az öregúr lassan, falusi
szokás szerint.</p>
<p>Közben beszélgettek is. A fiatalember bemutatta magát, hogy ő
báró, Szilvássy.</p>
<p>– Szilvássy? Sohse hallottam ezt a nevet. <span class=
"pagenum"><a name="Page_159" id="Page_159">-159-</a></span></p>
<p>– Pedig a történelemben is meg van örökítve, – mondotta a báró.
– Nagy Iván hat lapon át foglalkozik a családunkkal.</p>
<p>– Nono, – felelte az öregúr, – hiszen nem azért mondom.</p>
<p>És ő is elbeszélte, hogy hogy hívják, mikor került a fővárosba
és hogy a leányánál lakik.</p>
<p>Most már nem a vejénél lakott, hanem a lányánál.</p>
<p>És szidta a fővárost. Micsoda lárma! micsoda por! micsoda
szenny! micsoda kőhalmaz! mennyi gazember! mennyi kártyás! Hiszen
elvégre falun is van por, de csak a kocsiúton, amikor egy-egy kocsi
fölveri; falun is van gazember, de azt becsukják; falun is van
erkölcstelenség, de nem az utcán!</p>
<p>A télen csak megvolt az öreg, de tavaszszal már nem tetszett
neki a város.</p>
<p>– Egy üveg Palugyait megiszunk-e közösen: – kérdezte a
fiatalember.</p>
<p>S hogy az öreg bólintott, csengetett.</p>
<p>Amikor a pincér odaérkezett, a fiatalember éppen egy nagy falat
sajtot tett a szájába, – az öregúrnak kellett szólnia: <span class=
"pagenum"><a name="Page_160" id="Page_160">-160-</a></span></p>
<p>– Egy üveg Palugyait.</p>
<p>És tovább panaszkodott, hogy a kövi élet milyen nem embernek
való.</p>
<p>A fiatalember mindent helyeselt, s közben jól evett ivott, aztán
sietve elment.</p>
<p>Mikor aztán az öregúr fizetett, a pincér bediktálta neki a másik
úr ebédjét is.</p>
<p>– Mit beszél itt? – dördült rá az öregúr. – Mi közöm nekem a más
ebédjével!</p>
<p>– Dehisz kérem együtt méltóztattak idejönni.</p>
<p>Az összeg kilenc korona és hatvan fillér volt. Az öregúrnak alig
maradt annyija, hogy haza térhetett a villamoson.</p>
<p>De nem szólt róla otthon senkinek. Behúzódott a szobájába, és
csak estefelé járt egyet-egyet a ház előtt.</p>
<p>Egyszer az jutott eszébe, hogy megnézi az atilláját: nem
maradt-e véletlenül benne pénz?</p>
<p>Bizony nem maradt abban. Mindössze egynehány szem kukorica
perdült ki belőle.</p>
<p>Az öreg szomoruan sétálgatott a szobájában. Egyszer megállt és
ránézett a kukoricaszemekre. <span class="pagenum"><a name=
"Page_161" id="Page_161">-161-</a></span></p>
<p>Ez a pap kukoricájából való. Az ősszel talált egy ilyen
szélesszemü csövet. Szétosztotta az ismerőseinek.</p>
<p>Az öregúr fölszedte a szemeket és az asztalra rakta.</p>
<p>Délután átment az üres telekre, s szedett onnan egy zsebkendő
földet. A földet beleöntötte egy üres szivarládikába, amelyben a
dohánya szokott állni, s megöntözte. Beledugdosta a
kukoricaszemeket.</p>
<p>A kukorica néhány nap mulva kikelt. Az első napon halványsárgás
tűhegyek jelentek meg, aztán hamarosan megzöldültek,
megtölcséresedtek. Az öreg az ablaktáblák közé tette a ládikát és
minden órában megnézte, hogy a kukorica mekkorát nőtt.</p>
<p>Már ekkor május vége felé járt az idő. A nap melegen sütött. Az
öregúr nyitva tartotta az ablakát.</p>
<p>Egy ebédután ahogy ott szunnyad a karosszékben, nagy zúgással
jön ám a magasból egy méhraj és egyenesen az ő ablakára száll.
Gyermek-sapkányi csomó képződik az ablak keresztfáján, s a csomó
egyre hosszabb és hosszabb. A méhek zengve lepik <span class=
"pagenum"><a name="Page_162" id="Page_162">-162-</a></span> el az
ablakot; s a szárnyukat boldogan rezgetve zenélik a megtelepedés
énekét.</p>
<p>Az öregúr fölriadt a zúgásra és örvendező szemmel nézte, miként
telepednek be a méhek. Talán épp az ő méhei! Eljöttek utána!</p>
<p>No ez kedves és váratlan valami!</p>
<p>Örömtől mosolygó szemmel nézte, mint száll a méhek egy része
gomolyagba, más része az ablak falaira, kereteire. Itt fognak lakni
ő vele, s ő napról-napra nézi, mint építik a sejteket, miként
hordanak. Kedves zümmögésükben alszik ebédutánonkint, s azt
álmodja, hogy otthon alszik a méhesben.</p>
<p>Hogy az ablaktáblát bevonja, ez már megvolt az első
gondolatában. De hol fognak a méhek kijárni?</p>
<p>Ej, ezen is könnyü segíteni: csak le kell kaparni a gittet az
alsó üvegtábla sarkáról, s ott egy kissé kifaragni a rámát. Meg is
csinálta a penicilusával gyorsan, ügyesen.</p>
<p>Az ablak átalakult kaptárrá.</p>
<p>Az üveg eleinte szokatlan volt az apró szárnyasoknak: beleverték
a fejüket, ide-oda mászkáltak rajta, de végre is megtalálták alól a
nyilást és kiszálltak, beszálltak, ide-oda <span class=
"pagenum"><a name="Page_163" id="Page_163">-163-</a></span>
keringtek előtte; aztán mindig nagyobb és nagyobb nyolcasokat
repültek be az ablak előtt.</p>
<p>Egy óra mulva már megjelentek az első hordók; lassu
szárnyalással hozták a lábukon fehér virágpor terhöket, s lázas
szorgalommal kezdték meg az ablak felső részén a munkát.</p>
<p>Az öregúr örömtől repeső szívvel nézte őket.</p>
<p>Node ezt el kell valakinek mondani!</p>
<p>Kiment a folyosóra és lenézett. A második emeleti folyosón Veres
Istvánt pillantotta meg, az ügyelőt, aki a vasrácsról törölgette a
port.</p>
<p>– Ügyelő! – szólott le halkan.</p>
<p>Az ügyelő azonban nem hallotta. A folyosón gyermekek játszottak,
s az utca zaja is behallatszott:</p>
<p>Mikorra az öregúr másodszor szólt volna, az ügyelő eltünt a
cselédlépcső felé.</p>
<p>Az öregúr lement hozzá és elfogta a lépcsőfokán:</p>
<p>– Győjjön már! Nézze micsoda vendégeim érkeztek! <span class=
"pagenum"><a name="Page_164" id="Page_164">-164-</a></span></p>
<p>Hogy ezt olyan különös örvendezéssel mondotta az öregúr, az
ügyelő megindult vele s követte.</p>
<p>– Győjjön csak, győjjön.</p>
<p>Kitárta az ajtaját s mosolyogva mutatott az ablakra. Aztán
elmondta a váratlan szerencsét, hogy hogyan jöttek, hogyan
telepedtek be, hogyan csinált nekik kijárást, hogyan megtalálták
azonnal.</p>
<p>Mindezt örömtől izgatottan, mosolyogva, boldogan beszélte el az
öregúr, s odavezette az embert közelebb az ablakhoz:</p>
<p>– Nézze csak, hogyan hordanak!</p>
<p>A felügyelő ámult-bámult és nevetett.</p>
<p>Az öregúrnak eközben eszébe jutott, hogy a méheknek víz is kell,
s hogy otthon egy darázskő hever a kút csurgása mellett: arról a
kőről szoktak a méhek vizet hordani.</p>
<p>– Hol lehetne olyan követ szerezni?</p>
<p>– Itt az üres telken, – felelte az ügyelő, – mindenféle kő
hever.</p>
<p>Az öregúr mindjárt kapta a kalapját, és elindult követ keresni.
Az ajtaját nem is zárta be, csak éppen a kulcsot fordította
reá.</p>
<p>Azonban a telken nem talált darázskövet, <span class=
"pagenum"><a name="Page_165" id="Page_165">-165-</a></span> csak
téglatörmeléket. Eszébe jutott, hogy a Kisfaludy-utcán árkot látott
ásni, valami alagcsövezést csináltak ott, s a talajból olyanféle
köveket forgattak elő.</p>
<p>Hát odament el.</p>
<p>Ezalatt az ügyelő tovább veregette a vasrácsot és hümmögött.</p>
<p>És megint hümmögött, s mintha megütődnék valami gondolaton, a
levegőbe bámult.</p>
<p>Egyszercsak letette a rongyot s határozott lépésekkel neki
indult a doktor lakásának.</p>
<p>Az ajtó előtt a pípát zsebre tette, s megköszörülte a
torkát.</p>
<p>– A doktor úrral kell beszélnem, – mondotta szigoru hangon az
inasnak.</p>
<p>A doktor kilépett:</p>
<p>– Mi kell István?</p>
<p>– Hát kérem ami nem járja, nem járja.</p>
<p>– Mi nem járja?</p>
<p>– A házi szabályzatban nincs ugyan benne, de a lakókra
veszedelmes. Ha tetszik, megmondom a háziúrnak, de az se fogja
megengedni.</p>
<p>– Dehát nem tudom, miről van szó? <span class="pagenum"><a name=
"Page_166" id="Page_166">-166-</a></span></p>
<p>– Az öreg tekintetes úr méheiről.</p>
<p>– Micsoda méhekről?</p>
<p>– Az öreg tekintetes úr méheket tart odafönn.</p>
<p>– Méheket? – kérdezte elámulva a doktor.</p>
<p>És szólította a cselédet:</p>
<p>– Micsoda méheket tart odafenn apánk? Mért nem mondod meg az
ilyesmit? Ezt nem türik el seholse.</p>
<p>A házban általános nyugtalanság támadt. A hír ajtóról ajtóra
futott. A lakók előjöttek és a folyósokon csoportosultak. Még az
agg Mayer is kibujt az odujából, és szepegve tudakozta, hogy mi
történt?</p>
<p>– El kell hajtani a méheket, – mondották minden felől. – No de
ilyet! Ki hallott ilyesmit: méheket tartani a házban!</p>
<p>És fokozatosan emelkedett az izgalom. Az öregúr ajtaját
kinyitották és a lakók betolongtak rajta.</p>
<p>– Söprüt kell hozni! Ki kell nyomni ablakostul!</p>
<p>Az ügyelő csakhamar megjelent egy hosszunyelü partvissal.
<span class="pagenum"><a name="Page_167" id=
"Page_167">-167-</a></span></p>
<p>– Félre! Félre! A gyermekek ne álljanak itt kint! be kell őket
küldeni!</p>
<p>Azonban a gyermekek ha bementek is, megint kilopództak. Látni
akarta a méhet mindenki.</p>
<p>Az ügyelő hősies elhatározással lépett be a szobába, és székre
állott. Aztán durr! nagy csörrenéssel kiütődött a felső
ablaktábla.</p>
<p>A méhek egyszerre kizúdultak. A levegő megtelt velök. Síró
zúgással cikáztak ide-oda. A nők, gyermekek sikoltozva futottak
széjjel. A méhek dühödten vágódtak neki minden arcnak, s égető
szúrással boszulták meg a sérelmüket.</p>
<p>Mindenki menekült. Hanyat homlok futottak le a lépcsőn, egyik a
másik lakásába rontott be. A gyermekek üvöltöttek, a nők jajgattak,
a férfiak káromkodtak. Dagadt arcok, dagadt szemek és dagadt fülek
futkostak mindenfelé. Egy perc alatt eltünt minden ember. Még a
rolettákat is leeresztették.</p>
<p>Csak a felügyelő maradt a hősies védelem terén, pedig az orrán
és pofáján négy-öt méh is csimpeszkedett, s legott olyanná vált az
orra, mint a galóca. Az öntöző gummicsövet <span class=
"pagenum"><a name="Page_168" id="Page_168">-168-</a></span>
rácsavarta egy harmadik emeleti vízcsapra és erős vízsugarat lőtt a
levegőbe.</p>
<p>Ebben a zűrzavarban jelent meg az öregúr. Kő helyett egy ökölnyi
ló-spongyát hozott. Gondolta, az is jó lesz, ha egyéb nem
találkozik. Amint belépett, rögtön látta, hogy a méhek
kiszabadultak. Ki ereszthette ki őket? Miért zavarták ki őket?</p>
<p>És amennyire öreg lábaitól tellett, sietett fölfelé.</p>
<p>A harmadik emelet egy zúgából akkor bátorodtak elő a doktor
cselédei. Maga a doktor is erősen kapdosott a füléhez. S a fejére
zsebkendőt borítva robogott az öregúr szobájába:</p>
<p>– Ide azt a csövet, István! – harsogta a kalapjával
hadonászva.</p>
<p>A cselédek is söprüvel hadonáztak, hogy kitisztítsák a szobát.
Az egyik ismét sikított.</p>
<p>Ekkor jelent meg lihegve az ajtóban az öregúr.</p>
<p>Hogy a doktort is ott látta, meghökkent.</p>
<p>A doktor vörös volt, mint a paradicsom. Éktelen dühvel
meresztette vérben forgó szemét az apósára, és a szeme közé
ordított: <span class="pagenum"><a name="Page_169" id=
"Page_169">-169-</a></span></p>
<p>– Vén marha!</p>
<p>S elrohant.</p>
<p>Az öregúr elsápadt… Egy pillanatig merőn nézett arra a helyre,
ahol a doktor állott. A szeme megnedvesült. Aztán csendesen
megfordult, és megindult vissza a lépcsőre, a lépcsőn le az utcára.
Ment ment gépiesen sétáló lépésekkel, maga elé meredő nedves
szemmel.</p>
<p>Ment az Üllői-úton, a Vámház-köruton. A spongyát is azon mód
szorította még a markában.</p>
<p>A Körut sarkán a Duna-parton szembe találkozott Fábián vargával,
aki egy csomó bőrt vitt a hóna alatt. A varga köszönt neki, de ő
nem viszonozta. Látszott rajta, hogy néz, de nem lát.</p>
<p>A varga nyugtalanul bámult reá. Megállt, utána nézett, aztán
néhány lépést ment utána:</p>
<p>– Tekintetes úr! Tekintetes úr? – szólott aggodalmasan.</p>
<p>Az öreg nem hallotta.</p>
<p>– Tekintetes úr! – kiáltott ismét a varga.</p>
<p>A járókelők megálltak és pillantást <span class=
"pagenum"><a name="Page_170" id="Page_170">-170-</a></span>
vetettek a vargára is, az öreg úrra is. Megnézni való is az a
fővárosban, aki tekintetes.</p>
<p>Az öregúr azonban nem ügyelt sem a rátátakozókra, sem a vargára:
ment tovább, mint valami gépember.</p>
<p>A parton egy villamos elgázolta volna, ha a fékező el nem
csavarintja a rúdját. Nem hallotta a bőszült csengetést se. A
kocsivezető káromkodását se.</p>
<p>Ment lassan, csendesen, egyforma sétáló lépésekkel.</p>
<p>A Ferenc József hid közelében halászbárkák állottak. Ráment egy
olyanra.</p>
<p>A bárkán nem volt más, csak egy asszony. Az ott ült a bárka
lakószobája előtt és krumplit hámozott.</p>
<p>– Keres valakit? – kérdezte nyugodtan. – Halat itt nem adunk
el.</p>
<p>Az öregúr a bárka széléhez ért, s a balkezében levő spongyát
fölemelte, megbámulta.</p>
<p>Aztán bedobta a spongyát a vízbe, utána a botját is; aztán maga
is beleborult.</p>
<p class="center">*</p>
<p><span class="pagenum"><a name="Page_171" id=
"Page_171">-171-</a></span></p>
<p>Másnap a lapokban egy rövid rendőri hír jelent meg:</p>
<div class="blockquot">
<p><b>Életunt öreg.</b> Ma délután öt óra tájban a Ferenc
József-hid közelében egy öreg úriember vetette magát a Dunába.
Csónakot későn tudtak keríteni. Este fogták ki a holttestét a
Csepelszigeten. Fábián István Práter-utcai varga fölismerte benne
Csurgó Károly volt földbirtokost. Pénzt nem találtak nála. Tettének
oka ismeretlen.</p>
</div>
<p class="center">VÉGE.</p>
<hr class="chap" />

</body>
</html>
